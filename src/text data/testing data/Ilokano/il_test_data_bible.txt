ESDRAS
Idi umuna a tawen ni Ciro nga ari ti Persia, tapno ti sao ni Jehova iti pannacaaramat ti ngiwat ni Jeremias matungpal coma, ni Jehova tinignayna ti espiritu ni Ciro nga ari ti Persia iti casta isu nangaramid ti maysa a panangiwarragawag iti amin a pagarianna, ket incabilna met idi surat, a kinunana,
Castoy ti cuna ni Ciro nga ari ti Persia, Isu-amin a pagpagarian ti daga inted caniac ni Jehova, a Dios ti langit ket incumitna caniac nga isu ibangonac ti maysa a balay idiay Jerusalem, nga adda sadi Juda.
Uray siasinoman nga adda cadacayo amin nga ilina, ti Diosna adda coma kencuana, ket sumang-at coma idiay Jerusalem, nga adda sadi Juda, ket bangonenna ti balay ni Jehova, ti Dios ti Israel (isu Dios), nga adda idiay Jerusalem.
Ken uray siasinoman a mabati, iti uray ania a dissoa paggangannaetanna, dagiti lallaki ti dissona isu ti tulonganda coma iti pirac, ken iti balitoc, ken cadagiti cucua, ken cadagiti animal, sabali laeng ti daton ti sibubulos a nakem a maipaay iti balay ti Dios nga adda idiay Jerusalem.
Idi a casta timmacder dagiti pangpangoloen dagiti balbalay dagiti amma ti Juda, ken ti Benjamin, ken dagiti papadi, ken dagiti Levitas, amin met laeng a ti espirituda tinignay ti Dios tapno sumang-at a mangbangon ti balay ni Jehova nga adda idiay Jerusalem.
Ket amin dagiti adda idi iti aglicmut pinapigsada dagiti im-imada cadagiti al-alicamen a pirac, balitoc, sansanicua ken an-animal, ken banbanag a napateg, sabali laeng ti amin a naidaton iti sibubulos a nakem.
Casta met a ni ari Ciro inruarna dagiti al-alicamen ti balay ni Jehova, nga innala idi ni Nabucodonosor idiay Jerusalem, ket incabilna idi iti balay dagiti didiosna;
Dagidiay met laeng ni Ciro nga ari ti Persia innalana iti pannacaaramat ti ima ni Mitridates a tesorero, ket binilangna ida ken Sesbassar, a pangolo ti Juda.
Ket daytoy ti bilang dagidiay: tallopulo a patilambo a balitoc, sangaribu a patilambo a pirac, duapulo ket siam nga immoco.
Tallopulo a malucong a balitoc, malmalucong a pirac ti maicadua a kita uppat a gasutda ket sangapulo ket dagiti sabsabali nga al-alicamen sangaribuda.
Amin dagiti al-alicamen a balitoc ken pirac lima ribuda ket uppat a gasut
Amin dagitoy innala ni Sesbassar, idi dagiti naggapu iti pannacacayaw naisang-atda a naigapu iti Babilonia agingga iti Jerusalem.
Ket dagitoy dagiti annac a naggapu iti provincia, a simmang-atda a naggapu ti pannacacayaw dagiti naipanaw, a ni Nabucodonosor nga ari ti Babilonia impanna idi iti Babilonia, ket nagsublida iti Jerusalem, ken iti Juda, tunggal maysa iti ilina;
Dagidiay a kimmuyog cada Zorobabel, Jesua, Nehemias Seraias, Reelaias, Mardoko, Bilsan, Mispar, Bigvai, Rehum ken Baana
Ti bilang dagiti lallaki cadagiti tattao ti Israel:
Dagiti annac ni Paros, duaribu sangagasut pitopuloda ket dua.
Dagiti annac ni Sefatias, tallogasut pitopuloda ket dua.
Dagiti annac ni Ara pitogasut pitopuloda ket lima.
Dagiti annac ni Paath-moab, cadagiti annac ni Jesua ken Joab, duaribu walo gasut ket sangapuloda ket dua.
Dagiti annac ni Elam, sangaribu dua gasut limapuloda ket uppat.
Dagiti annac ni Zattu, siam a gasut uppat a puloda ket lima.
Dagiti annac ni Zacai, pitogasutda ket innem a pulo.
Dagiti annac ni Bani, innem a gasut uppat a puloda ket dua.
Dagiti annac ni Bebai innem a gasut duapuloda ket tallo.
Dagiti annac ni Azgad, sangaribu duagasut duapuloda ket dua.
Dagiti annac ni Adonicam, innem a gasut innem a puloda ket innem.
Dagiti annac ni Bigvai, dua ribu limapuloda ket innem.
Dagiti annac ni Adin, uppat a gasut limapuloda ket uppat.
Dagiti annac ni Ater, ni Ezekias, siam a puloda ket walo.
Dagiti annac ni Besai, tallogasut duapuloda ket tallo.
Dagiti annac ni Jora, sangagasut sangapuloda ket dua.
Dagiti annac ni Hasum, duagasut duapuloda ket tallo.
Dagiti annac ni Gibbar, siam a puloda ket lima.
Dagiti annac ti Bet-lehem, sangagasut duapuloda ket tallo.
Dagiti lallaki a taga Netofa, limapuloda ket innem.
Dagiti lallaki a taga Anatoth, sangagasut duapuloda ket walo.
Dagiti annac ti Asmavet, upat a puloda ket dua.
Dagiti annac ti Kiriath-jearim, Ceira, ken Beerot pitogasut ket uppat a puloda ket tallo.
Dagiti annac ti Rama, ken Gabaa, innem a gasut duapuloda ket maysa.
Dagiti lallaki a taga Micmas, sangagasut duapuloda ket dua.
Dagiti lallaki a taga Bet-el ken Hai, duagasut duapuloda ket tallo.
Dagiti annac ni Nebo, limapuloda ket dua.
Dagiti annac ni Magbis, sangagasut limapuloda ket innem.
Dagiti annac ni sabali nga Elam, sangaribu duagasut limapuloda ket uppat.
Dagiti annac ni Harim, tallogasutda ket duapulo.
Dagiti annac ti Lod, Hadid, ken Ono, pitogasut duapuloda ket lima.
Dagiti annac ti Jerico, tallogasut uppat a puloda ket lima.
Dagiti annac ni Senaa, talloribu ket innem a gasutda ket tallopulo.
Dagiti papadi: dagiti annac ni Jedaia ti balay ni Jesua, siam a gasut pitopuloda ket tallo.
Dagiti annac ni Immer, sangaribu limapuloda ket dua.
Dagiti annac ni Pasur, sangaribu dua gasut uppat a puloda ket pito.
Dagiti annac ni Harim, sangaribu sangapuloda ket pito.
Dagiti Levitas: dagiti annac da Jesua, ken Cadmiel, cadagiti annac ni Odovias, pitopuloda ket uppat.
Dagiti cumacanta: dagiti annac ni Asaf, sangagasut duapuloda ket walo.
Dagiti annac dagiti agaywan iti ruangan: dagiti annac ni Sallum, dagiti annac ni Ater, dagiti annac ni Talmon, dagiti annac ni Accub, dagiti annac ni Hatita, dagiti annac ni Sobai, isuda amin sangagasut tallopuloda ket siam.
Dagiti Netineos; dagiti annac ni Siha, dagiti annac ni Hasafa, dagiti annac ni Tabaot,
Dagiti annac ni Keros, dagiti annac ni Siaa, dagiti annac ni Fadon,
Dagiti annac ni Lebana, dagiti annac ni Hagaba, dagiti annac ni Accub,
Dagiti annac ni Hagab, dagiti annac ni Samlai, dagiti annac ni Hanan.
Dagiti annac ni Giddel, dagiti annac ni Gaher, dagiti annac ni Reaia,
Dagiti annac ni Resin, dagiti annac ni Necoda, dagiti annac ni Gazam,
Dagiti annac ni Uzza, dagiti annac ni Fasea, dagiti annac ni Besai,
Dagiti annac ni Asena, dagiti annac ni Meunim, dagiti annac ni Nefusim,
Dagiti annac ni Bacbuc, dagiti annac ni Hakufa, dagiti annac ni Harhur,
Dagiti annac ni Baslut, dagiti annac ni Mehida, dagiti annac ni Harsa,
Dagiti annac ni Barcos, dagiti annac ni Sisera, dagiti annac ni Tema,
Dagiti annac ni Nesia, dagiti annac ni Hatifa.
Dagiti annac dagiti ad-adipen ni Salomon: dagiti annac ni Sotai, dagiti annac ni Soferet, dagiti annac ni Peruda,
Dagiti annac ni Jaala, dagiti annac ni Darcon, dagiti annac ni Giddel,
Dagiti annac ni Sefatias, dagiti annac ni Hatil, dagiti annac ni Foeret-hassebaim, dagiti annac ni Amin.
Amin dagiti Netineos, ken dagiti annac dagiti ad-adipen ni Salomon tallo gasut siam a puloda ket dua.
Ket dagitoy isuda dagiti simmang-at a naggapu iti Tel-mela, Tel-harsa, Kerub, Addan, ken Immer, ngem dida nabalin nga imparangarang dagiti familia dagiti ammada, ken ti capoonanda, no isuda idi ti taga Israel:
Dagiti annac ni Delaia, dagiti annac ni Tobias, dagiti annac ni Necoda, innem a gasut limapuloda ket dua.
Ket cadagiti annac dagiti papadi: dagiti annac ni Habaia, dagiti annac ni Cos, dagiti annac ni Barzillai, a nangala iti asawa cadigiti annac a babbai ni Barzillai a Galaadita, ket nainaganan a mayannurot iti naganda.
Dagitoy sinapulda dagiti nacaisuratan cadagiti nabilang iti pinoonpoon, ngem isuda dida nasaracan: gapuna a naipatoda a narugit ket naiccatda iti kinapadi.
Ket ti gobernador kinunana cadacuada, a dida mangan cadagiti casasantoanan a banag agingga iti adda agtacder a padi iti Urim ken iti Tummim.
Ti amin a gimong a nagtitipon uppat a pulo ket dua ribu tallogasut ket innem a puloda,
Sabali laeng dagiti ad-adipen a lallaki ken babbai, a pito ribu tallogasut ket tallopuloda ket pito: ket addaanda idi iti duagasut a cumacanta a lallaki ken babbai,
Dagiti cabayoda pitogasut tallopuloda ket innem; dagiti muloda, duagasut uppat a puloda ket lima.
Dagiti camelloda, uppat a gasut tallopuloda ket lima, dagiti as-asnoda, innem a ribu pitogasutda ket duapulo.
Ket ti dadduma cadagiti pangoloen dagiti balbalay dagiti amma, idi immayda iti balay ni Jehova nga adda idiay Jerusalem, nagidatonda a sibubulos ti nakemda maipaay iti balay ti Dios tapno isu ti bangonenda iti daydi saadna:
Intedda a mayannurot iti cabaelanda idiay paggamengan ti aramid ti innem a pulo ket maysa a ribu a daric a balitoc, ken limaribu a libra a pirac, ken sangagasut a cawes ti sacerdote.
Iti casta dagiti papadi, ken dagiti Levitas, ken dadduma cadagiti tattao, ken dagiti cumacanta, ken dagiti agaywan iti ruangan, ken dagiti Nethineos nagnaedda cadagiti il-ilida, ken amin nga Israel cadagiti il-ilida.
Ket idi nadanon iti maicapito a bulan, 
ket addan dagiti annac ti Israel cadagiti il-ili, 
naguornong dagiti tattao a cas maysa a tao idiay Jerusalem.
Idin nagtacder ni Jesua nga anac ni Josadec, ken dagiti cacabsatna a papadi, ken ni Zorobabel nga anac ni Sealtiel, ken cadagiti cacabsatna a lallaki, ket binangonda ti altar ti Dios ti Israel, tapno idatagda iti rabawna dagiti datdaton a mapuuran, cas naisurat iti linteg ni Moises a lalaki ti Dios.
Ket insaadda ti altar iti rabaw ti pagbatayanna; ta adda buteng idi cadacuada a gapu cadagiti tattao dagiti dagdagada: ket indatagda iti rabawna dagiti datdaton a mapuuran ken Jehova, a datdaton a mapuuran met laeng iti bigat ken iti malem.
Ket nginilinda ti fiesta dagiti tabernaculo, a cas naisurat, ken indatagda dagiti datdaton a mapuuran iti inaldaw a binilang, a mayalubog iti linteg, cas sapulen ti rebbeng ti inaldaw;
Ket calpasanna ti cancanayon a daton a mapuuran, ken dagiti datdaton cadagiti lutuad, ken amin a nakedngan a fiesta ni Jehova a naconsagrar idi, ken iti tunggal maysa a nangidatag a cananakemna iti daton ti sibubulos a nakemna ken Jehova.
Manipud iti umuna nga aldaw ti maicapito a bulan nangrugida nga indatag dagiti datdaton a mapuuran ken Jehova: ngem ti cimiento ti templo ni Jehova saan pay idi a naicabil.
Nangtedda met ti pirac cadagiti agcavcaviti, ken cadagiti allawagi; ken taraon, ken inumen, ken lana, cadagiti taga Sidon, ken cadagiti taga Tiro, tapno agyegda cadagiti caycayo a cantingen nga aggapu iti Libano agingga iti baybay, agingga iti Joppe, a mayalubog iti palubos nga inted ni Ciro nga ari ti Persia cadacuada.
Iti maicadua a tawen ti idadatengda iti balay ti Dios idiay Jerusalem, iti maicadua a bulan, rinugian da Zorobabel nga anac ni Sealtiel, ken Jesua nga anac ni Josadec, ken dagiti natda cadagiti cacabsatda a papadi ken Levitas, ken amin dagiti rimmuar manipud iti pannacacayaw agingga iti Jerusalem, ket dinutocanda dagiti Levitas, manipud agtawen iti duapulo ken agpangato, tapno aywananda ti panagaramid ti balay ni Jehova.
Idin nagtacder ni Jesua agraman cadagiti annacna a lallaki ken cadagiti cacabsatda a lallaki, ni Cadmiel ken dagiti annacna a lallaki nga annac ti Juda, nagcaycaysada, tapno aywananda dagiti agtrabajo iti balay ti Dios: dagiti annac a lallaki ni Henadad, agraman cadagiti annacda a lallaki ken cadagiti cacabsatda a lallaki a Levitas.
Ket idi a dagiti agpatpatacder ti balay naisaadda ti cimiento ti balay ni Jehova, inornosda dagiti papadi a sicacawes ken sitotororot, ken cadagiti Levitas nga annac ni Asaf a sipipiangpiang, tapno agdayawda ken Jehova, a mayannurot iti bilin ni David nga ari ti Israel.
Ket nagcancantada ti maysa ken maysa a nangdaydayaw ken nagyaman ken Jehova, a kinunada, Ta isu naimbag, ta ti kinamanangngaasina agpaut iti agnanayon a maipaay iti Israel
Ket amin a tattao nagdir-ida iti natbag a dir-i, idi a dinayawda ni Jehova, agsipud ta naisaaden ti cimiento ti balay ni Jehova.
Ngem adu cadagiti papadi ken cadagiti Levitas ken cadagiti pangpangoloen dagiti balbalay dagiti amma, dagiti lallacay a nacakita idi iti immuna a balay, idi a naisaad ti cimiento daytoy a balay iti sango dagiti matada, nagsangitda a binuyog ti natbag a timec; ket adu ti nagdir-i a gapu iti rag-o:
Iti casta a di mapaglasin dagiti tattao ti ariwawa ti dir-i ti rag-o ken ti ariwawa ti sangit dagiti tattao; ta nagdir-i iti natbag a dir-i dagiti tattao, ket ti ariwawa mangeg idi iti adayu.
Idi a dagiti cabusor ti Juda ken ti Benjamin nangngegda a dagiti annac ti pannacacayaw patpatacderenda ti maysa a templo a maipaay ken Jehova, a Dios ti Israel;
Idin immasidegda en Zorobabel, ken cadagiti pangpangoloen dagiti albalay dagiti amma, ket kinunada cadacuada, Makipagbangoncami cadacayo; ta sapulenmi ti Diosyo, a cas ti aramidenyo; ket agidatoncami kencuana manipud cadagiti al-aldaw ni Esar-haddon nga ari ti Asiria, isu a nangisang-at cadacami ditoy.
Ngem da Zorobabel, ken Jesua, ken dagiti matda cadagiti pangpangoloen dagiti balbalay dagiti amma ti Israel, kinunada cadacuada, Awan ti bibiangyo cadacami iti panangbangonmi iti maysa a balay nga agpaay iti Diosmi; no di ket dacami met laeng bangonenmi nga agpaay ken Jehova, a Dios ti Israel, a cas ni ari Ciro nga ari ti Persia imbilinna cadacami.
Idin dagiti tattao ti daga pinacapuyda dagiti im-ima dagiti tao ti Juda, ket riniribucda ida iti panangbangon.
Ket nangtangdanda cadagiti consejeros a maibusor cadacuada tapno waraenda ti gacatda, iti amin nga aldaw ni Ciro nga ari ti Persia, agingga met laeng iti panagari ni Dario nga ari ti Persia.
Ket idi panagari ni Assuero, idi pangrugian ti panagarina, nagsuratda ti maysa a darum a maibusor cadagiti agnaed iti Juda ken Jerusalem.
Ket cadagiti al-aldaw ni Artaxerxes nagsurat da Bislam, Mitridates, Tabeel, ken dagiti matda cadagiti caduana, ken Artaxerxes nga ari ti Persia; ket ti pannacaaramid ti surat nasuratan iti letra ti Siria, ket naipalawag iti pagsasao ti Siria.
Da Rehum a canciller, ken Simsai nga escriba nangsuratda iti maysa a surat ken Artaxerxes a maibusor iti Jerusalem iti daytoy a kita:
Idin nagsurat da Rehum a canciller, ken Simsai nga escriba, ken dagiti matda cadagiti caduada, dagiti Dineos, ken dagiti Afarsatakeos, dagiti Tefarleos, dagiti Afarseo, dagiti Erkuseos, dagiti Babilonios, dagiti Susankeos, dagiti Dieveos, dagiti Elamitas.
Ken ti matda cadagiti nasnacion nga inyallatiw ni dackel ken natacneng nga Asnappar, ket insaadna ida idiay ciudad ti Samaria, ken ti matda ti daga iti ballasiw ti Carayan, ken dadduma pay.
Daytoy ti catucad ti surat nga impaw-itda ken ari Artaxerxes: Dagiti ad-adipenmo a lallaki iti ballasiw ti Carayan, ken dadduma pay.
Maipacaammo coma iti ari, a dagiti Judios a simmang-at a naggapu kenca addadan cadacami ditoy Jerusalem; bangbangonenda ti nasungit ken ti dakes nga ili, ket nalpasdan dagiti bacud, ket natarimaandan dagiti cimiento.
Maipacaammo coma ita iti ari a no daytoy nga ili mabangon, ket malpasda dagiti bacud, saandanton nga agbayad ti buis, alcabala wenno cuartais, ket ti tungpalna macaranggasto unay cadagiti ar-ari.
Agsipud ta mangancami iti asin ti palacio, ket saan a rumbeng cadacami a kitaenmi ti pacauyawan ti ari, gapuna nga nangibaoncami ken panecnecanmi iti ari;
Tapno ti panagsukimat maaramid coma iti libro dagiti panglagipan dagiti ammam: iti casta masaracmonto iti libro dagiti panglagipan, ket maammoam a daytoy nga ili isu ti maysa nga ili a nasungit, ken macaranggas unay cadagiti ar-ari ken cadagiti provincia, ket nangtignayda iti yaalsa iti unegna met laeng idi unana a tiempo; ta isu ti gapu idi ti nacadadaelan daytoy nga ili.
Panecnecanmi iti ari a no mabangon daytoy nga ili, ket malpas dagiti bacudna, gapu itoy sica awanancanto iti biang iti ballasiw ti Carayan.
Idin imbaon ti ari ti subalit cada Rehum a canciller, ken Simsai nga escriba, ken iti matda cadagiti caduada nga agnaed idiay Samaria, ken iti matda iti daga iti ballasiw ti Carayan: Talna, ken dadduma pay.
Ti surat nga impaw-ityo cadacami naibasa a sicacanatad iti sangoanac.
Ket nagbilinac, ket naaramid ti panagsukimat, ket nasaracan a daytoy nga ili idi ugma immalsa a maibusor cadagiti ar-ari, ket ti isusungit ken yaalsa naaramid iti unegna.
Adda met idi ar-ari a mannacabalin idiay Jerusalem, isuda a nagturay cadagiti amin a daga iti ballasiw ti Carayan; ket ti buis, alcabala, ken cuartais naibayad cadacuada.
Ita mangaramidcayo iti maysa a bilin tapno pamasardengyo cadagitoy a tattao, ken tapno di mabangon daytoy nga ili, agingga iti mangaramidac iti maysa a bilin.
Ket agannadcayo tapno dicayo agcurang itoy: apayapay a tumubonto ti pannacadadael a macaranggas cadagiti ar-ari?
Idin, idi a ti catucad ti surat ni ari Artaxerxes nabasa iti sango da Rehum, ken Simsai nga escriba, ken dagiti caduada,, dinarasda ti napan idiay Jerusalem cadagiti Judios, ket pinagsardengda ida iti pannacaaramat ti pigsa ken pannacabalin.
Idi a casta nagsardeng ti pannacaaramid ti balay ti Dios, nga adda idiay Jerusalem; ket nagsardeng agingga iti maicadua a tawen ti panagari ni Dario nga ari ti Persia.
Dagiti mammadto, da Haggeo a mammadto, ken Zacarias nga anac ni Iddo, nagpadtoda cadagiti Judios nga adda idi iti Juda ken Jerusalem; iti nagan ti Dios ti Israel nagipadtoda cadacuada.
Idin timmacder ni Zorobabel nga anac ni Sealtiel, ken ni Jesua nga anac ni Josadec, ket rinugianda a bangonen ti balay ti Dios nga adda idiay Jerusalem; ket cadacuada adda idi dagiti mammadto ti Dios, a tumultulong cadacuada.
Iti daydi met la a tiempo immay cadacuada da Tatnai, a gobernador ti ballasiw ti carayan, ken Setar-boznai, ken dagiti caduada, ket castoy ti kinunada cadacuada, Asino ti nangted cadacayo iti maysa a bilin a mangbangon itoy a balay, ken mangleppas itoy a bacud?
Idin imbagami cadacuada ti mayannurot itoy a wagas, no asinoda agiti nagnagan dagiti lallaki nga agar-aramid itoy a mabangbangon.
Ngem ti panangimatang ti Diosda adda idi cadagiti lallacay dagiti Judios, ket saanda ida a pinasardeng, agingga iti dumteng ken Dario ti panggep, ken sa maisubli ti subalit iti surat a maipapan itoy.
Ti catucad ti surat nga imbaonda ken ari Dario da Tatnai, a gobernador iti ballasiw ti Carayan, ken Setar-boznai, ken dagiti caduana nga Arfasakeos, nga idi iti ballasiw ti Carayan;
Nangipaw-itda kencuana iti maysa a surat, a nacaisuratan ti castoy: Talna amin ken ari Dario.
Mayammo coma iti ari, a napancami idiay provincia ti Juda iti balay ti dackel a Dios, isu a nabangon cadagiti dadackel a bato, ken cayo a naisaad cadagiti diding; ket daytoy nga aramid magna a sigaganetget, ket rumang-ay cadagiti im-imada?
Idin sinaludsudmi cadagiti lallacay, ket kinunami cadacuada ti castoy, Asino ti nangted cadacayo iti mayusa a bilin a mangbangon itoy a balay, ken mangleppas itoy a bacud.
Sinaludsudmi met cadacuada dagiti nagnaganda, tapno mangpanecnec kenca nga isuratmi dagiti nagnagan dagiti lallaki nga nagpangolo cadacuada.
Ket insublida a castoy cadacami ti sungbat, a kinunada, Ad-adipennacami ti Dios ti langit ken daga, ket bangonenmi ti balay a nabangon idi cadagitoy adu a tawtawen a nalabes, isu a binangon ken lineppas ti maysa a dackel nga ari ti Israel.
Ngem calpasan ti pananggargari dagiti ammami iti Dios ti langit nga agpungtot, inyawatna ida iti ima ni Nabucodonosor nga ari ti Babilonia, a Caldeo, isu a nangdadael itoy a balay, ket impanna dagiti tattao idiay Babilonia.
Ngem iti umuna a tawen ni Ciro nga ari ti Babilonia, ni ari Ciro nangaramid iti maysa a bilin tapno mabangon daytoy a balay ti Dios.
Ket ti balitoc ken pirac nga al-alicamen met ti balay ti Dios, nga innala idi ni Nabucodonosor iti templo nga adda idi idiay Jerusalem, ket inyegna iti templo ti Babilonia, dagitoy ni Ciro nga ari inruarna iti templo ti Babilonia, ket inyawatna gitoy inruar ni Ciro nga ari iti templo ti Babilonia, ket inyawatna ida iti maysa a managan iti Sesbassar, isu a pinaggobernadorna;
Ket kinunana kencuana, Alaem dagitoy nga al-alicamen, inca, icabilmo ida idiay templo nga adda idiay Jerusalem, ket bay-am a mabangon ti balay ti Dios iti dissona.
Idin immay daytoy met laeng a Sesbassar, ket incabilna dagiti cimiento ti balay ti Dios nga adda idiay Jerusalem: ket nanipud iti daydi a tiempo agingga met laeng ita mabangbangon pay laeng, ket nupay casta di pay la nalpas.
Ita ngarud, no naimbag coma iti ari, maaramid coma ti panagsukimat iti balay ti gameng ti ari, nga adda idiay Babilonia, no casta, a naaramid idi ti maysa a bilin gapu ken Ciro nga ari a mangbangon itoy a balay ti Dios idiay Jerusalem; ket ibaon coma cadacami ti ari ti pacaay-ayoanna a maipapan itoy a panggep.
Idin ni Dario, nga ari nangaramid ti maysa a bilin, ket naaramid ti panagbiruc idiay balay dagiti liblibro idiay pagidulinan cadagiti gamgameng sadi Babilonia.
Ket nasaracan iti Acmetta, idiay palacio nga adda idiay provincia ti Media ti sangcalucot, isu a nacaisuratan idi ti castoy a pacalaglagipan:
Iti umuna a tawen ni ari Ciro, Ni ari Ciro nangaramid iti maysa a bilin: Maipapan iti balay ti Dios idiay Jerusalem, mabangon coma ti balay a saad a pagidataganda cadagiti datdaton, ket maisaad a sititibker dagiti cimiento; ti catayagna innem a pulo a sico, ket innem a pulo a sico ti caacabana;
Agraman tallo a catoon dagiti dadackel a batbato, ken maysa a catoon a baro a cayo: ket dagiti paggasto maitedda nga aggapu iti balay ti ari.
Ket casta met ti balitoc ken pirac nga al-alicamen ti balay ti Dios, isu nga innala ni Nabucodonosor idiay templo nga adda idiay Jerusalem, ket naipan idiay Babilonia, maisublida coma, ken mayegda manen iti templo nga adda idiay Jerusalem, tunggal maysa iti saadna; ket icabilmonto ida idiay balay ti Dios.
Ita ngarud Tatnai, a gobernador ti ballasiw ti Carayan, Setar-boznai, ken dagiti caduayo nga Afarsakeos, nga addacayo iti ballasiw ti Carayan, umadayucayo dita:
Bay-anyo a sitatalna ti pannacaaramid ti balay ti Dios; palubosanyo a ti gobernador dagiti Judios ken dagiti lallacay dagiti Judios bangonenda daytoy a balay ti Dios iti dissona.
Maysa pay agaramidac iti maysa a bilin no ania ti aramidenyonto cadagitoy lallacay dagiti Judios a maipaay iti panangbangon itoy a balay ti Dios: a cadagiti cucua ti ari, nga iti met laeng buis idiay ballasiw ti Carayan, dagiti paggasto maitedda coma a buyugen ti amin a kinaregta cadagitoy a lallaki, tapno dida matactac.
Ket amin a masapulda, vacvaca a lallaki, ken carcarnero, ken corcordero, padapada nga agpaay iti daton a mapuuran a maipaay iti Dios ti langit; casta met ti trigo, asin, arac, ken lana, a mayannurot iti sao dagiti papadi nga addada idiay Jerusalem, maitedda coma cadacuada iti inaldaw-aldaw a di agcurang;
Tapno idatagda dagiti datdaton a nabanglo a sayamusom iti Dios ti langit, ken agcararagda a maipaay iti biag ti ari, ken cadagiti annacna a lallaki.
Casta met a nagaramidac iti maysa a bilin, nga uray siasinoman a mamalbaliw itoy a sao, masucto coma ti maysa a cayo ti balayna, ket isu maibayog coma ken maicapet iti cayo; ket ti balayna maaramid a maysa a gabsuon ti ibleng gapu itoy:
Ket ti Dios a mamagnaed ti naganna sadiay dadaelenna coma amin nga ar-ari ken tattao a mangyunnat iti imada a mamalbaliw itoy met laeng, a mangdadael itoy a balay ti Dios nga adda idiay Jerusalem
Siac ni Dario inaramidco ti maysa a bilin; maaramid coma a buyugen ti amin a kinaregta.
Idin ni Tatnai, a gobernador ti ballasiw ti Carayan, ni Setar-boznai, ken dagiti caduada, agsipud ta ni Dario nga ari imbaonna, inaramidda a mayannurot iti amin a kinaregta.
Ket dagiti lallacay dagiti Judios binangonda ket rimmang-ayda, gapu cadagiti padto da Haggeo a mammadto, ken Zacarias nga anac ni Iddo
Ket binangonda ken lineppasda, a mayannurot iti bilin ti Dios ti Israel, ken mayannurot iti bilin da Ciro, ken Dario, ken Artaxerxes nga ari ti Persia.
Ket nalpas idi daytoy a balay iti maicatlo nga aldaw ti bulan ti Adar, a maicanem a tawen ti panagari ni Dario nga ari.
Ket dagiti annac ti Israel, dagiti papadi, ken dagiti Levitas; ken ti matda cadagiti annac ti pannacacayaw sinalimetmetanda ti pannacaisibbo daytoy a balay ti Dios a binuyog ti rag-o.
Ket indatagda iti daytoy a pannacaisibbo ti balay ti Dios ti sangagasut a vacvaca a lallaki, duagasut a carcarnero, uppat a gasut a corcordero; ken maipaay iti daton ti basol a maipaay iti amin nga Israel, sangapulo ket dua a calding a lallaki a mayannurot iti bilang dagiti caputotan ti Israel.
Ket insaadda dagiti papadi cadagiti pannacabingbingayda, ken dagiti Levitas cadagiti pannacadasdasigda, a maipaay ti panagservi iti Dios, nga adda idiay Jerusalem; cas naisurat iti libro ni Moises.
Ket dagiti annac ti pannacacayaw nagpascuada iti maicasangapulo ket uppat nga aldaw ti umuna a bulan.
Ta dagiti papadi ken dagiti Levitas naggugorda a nagtitipon; nadalusda amin idi: ket pinartida ti pascua gapu cadagiti amin nga annac ti pannacacayaw, ken cadagiti cacabsatda a papadi, ken gapu cadacuada met laeng.
Ket kinnan dagiti annac ti Israel a nagsubli a naggapu iti pannacacayaw, ken amin a timmipon cadacuada a nangisina cadagiti bagida met laeng iti kinarugit dagiti nasnacion ti daga, tapno sapulenda ni Jehova, a Dios ti Israel.
Ket nginilinda a sirarag-o ti fiesta ti di nalevaduraan a tinapay bayat iti pito nga aldaw: ta ni Jehova pinarag-ona ida, ket pinasublina ti puso ti ari ti Asiria cadacuada, tapno papigsaenna dagiti im-imada iti panagaramid ti balay ti Dios, a Dios ti Israel.
Calpasan dagitoy, idi panagari ni Artaxerxes nga ari ti Persia, ni Esdras nga anac a lalaki ni Seraias, nga anac a lalaki ni Azarias, nga anac a lalaki ni Helcias,
Nga anac a lalaki ni Sallum, nga anac a lalaki ni Sadoc, nga anac a lalaki ni Ahitob,
Nga anac a lalaki ni Amarias, nga anac a lalaki ni Azarias, nga anac a lalaki ni Meraiot.
Nga anac a lalaki ni Zeraias, nga anac a lalaki ni Uzzi, nga anac a lalaki ni Buki,
Nga anac a lalaki ni Abisue, nga anac a lalaki ni Finees, nga anac a lalaki ni Eleazar, nga anac a lalaki ni Aaron, a cangatoan a padi—
Daytoy nga Esdras simmang-at a naggapu iti Babilonia
Ket isu idi ti escriba a nalaing iti linteg ni Moises, nga inted ni Jehova, a Dios ti Israel; ket ti ari impalubosna ti amin a dinawatna, a mayannurot iti panangidalan ni Jehova a Diosna kencuana.
Ket simmang-at ti dadduma cadagiti annac ti Israel, ken cadagiti papadi, ken cadagiti Levitas, ken cadagiti cumacanta, ken cadagiti agaywan iti ruangan, ken cadagiti Netineos, idiay Jerusalem, iti maicapito a tawen ni ari Artaxerxes.
Ket isu dimteng idiay Jerusalem iti maicalima a bulan, nga isu idi ti maicapito a tawen ti ari.
Ta iti umuna nga aldaw ti umuna a bulan nangrugi a simmang-at a naggapu iti Babilonia; ket iti umuna nga aldaw ti maicalima a bulan dimteng idiay Jerusalem, a mayannurot iti naimbag a panangidalan ti Diosna kencuana.
Ta ni Esdras impapusona ti nagsapul iti linteg ni Jehova, ken mangaramid kencuana, ken mangisuro iti Israel cadagiti al-alagaden ken an-annuruten.
Ket daytoy ti catucad ti surat nga inted ni ari Artaxerxes ken Esdras a padi nga escriba, nga escriba met laeng dagiti sasao ti bilin ni Jehova, ken dagiti ipaalagadna iti Israel:
Ni Artaxerxes, nga ari dagiti ar-ari agturong ken Esdras a padi, nga escriba ti linteg ti Dios ti langit, napalongdo, ken dadduma pay.
Aramidec ti maysa a bilin, a dagiti amin a tattao ti Israel ken dagiti padi ken Levitas iti pagturayac a sidadaan iti siwayawaya a nakemda met laeng a mapan idiay Jerusalem, cumuyogda kenca.
Agsipud ta sica maibaonca gapu iti ari ken cadagiti pito a consejerona, tapno mangsukimat iti Juda ken Jerusalem, a mayannurot iti linteg ti Diosmo nga adda iti imam,
Ken mangawit iti pirac ken balitoc, a ti ari ken dagiti consejerona indatonda a siwayawaya iti Dios ti Israel, a ti naedna adda idiay Jerusalem,
Ken amin a pirac ken balitoc a magun-odmo iti amin a provincia ti Babilonia, agraman cadagiti datdaton ti sibubulos a nakem dagiti tattao, ken dagiti padi, idinto nga yawatda a siaayat ti nakemda a maipaay iti balay ti Diosda nga adda idiay Jerusalem;
Ngarud igatangmonto babaen iti amin a regta daytoy a cuarta cadagiti vacvaca a lallaki, carcarnero, corcordero, agraman datdatonda a macan, ken datdatonda a mainum, ket idatagmonto ida iti rabaw ti altar ti balay ti Diosmo nga adda idiay Jerusalem.
Ket uray aniaman a naimbagto kenca ken cadagiti cacabsatmo nga aramidenyo iti matda iti pirac ken balitoc, aramidenyo a mayannurot iti nakem ti Diosyo.
Ket dagiti al-alicamen a naited kenca a maipaay iti panagservi ti balay ti Diosmo, yawatmo iti sangoanan ti Dios ti Jerusalem.
Ket uray ania pay a masapulto a maipaay iti balay ti Diosmo, nga addanto pacasapulam nga ited, itdemto nga aggapu iti balay ti gameng ti ari.
Ket siac, a siac met laeng ni Artaxerxes nga ari, aramidec ti maysa a bilin cadagiti amin a mangaywan cadagiti gamgameng nga adda iti ballasiw ti Carayan, nga uray aniaman a dawatento cadacayo ni Esdras a padi, nga escriba ti linteg ti Dios ti langit, maaramid coma a buyugen ti amin a kinaregta,
Agingga iti sangagasut a talento a pirac, ken sangagasut a casucat a trigo, ken sangagasut a bat nga arac, ken sangagasut a bat a lana, ken asin a di makedngan ti caadu.
Uray aniaman a maibilin gapu iti Dios ti langit, maaramid coma nga apagisu a maipaay iti balay ti Dios ti langit; ta apayapay nga addanto pungtot a maibusor iti pagarian ti ari ken cadagiti annacna a lallaki?
Casta met nga ipanecnecmi cadacayo a maipapan iti siasino a padi ken Levitas, dagiti cumacanta, dagiti agaywan iti ruangan, dagiti Netineos, wenno ad-adipen daytoy a balay ti Dios, dinto nalinteg ti panangipatay iti buis, alcabala wenno cuartais cadacuada.
Ket sica, Esdras, a mayannurot iti sirib ti Diosmo nga adda kenca, mangtudingca cadagiti magistrados, ken oc-ocom nga agocom cadagiti amin a tattao nga adda iti ballasiw ti Carayan, dagiti isu-amin a macaammo cadagiti linlinteg ti Diosmo; ket isurom ti saan a macaammo cadacuada.
Ket uray asinoman a di agaramid iti linteg ti Diosmo, ken ti linteg ti ari, matungpal coma kencuana ti panangocom, a buyugen ti amin a kinaganetget, uray agpapan ken patay wenno iti pannacaibelleng, wenno pannacaiccat dagiti cucua, wenno iti pannacabalud.
Bendito coma ni Jehova, a Dios dagiti ammatayo, a nangicabil iti castoy a banag iti puso ti ari, a mangpasayaat iti balay ni Jehova nga adda idiay Jerusalem;
Ket nangiragpat caniac iti kinamanangngaasi iti sango ti ari, ken dagiti consejerona, ken iti sango dagiti amin a maingel a principe ti ari
Ket napabilegac cas mayalubog iti ima ni Jehova a Diosco iti rabawco, ket inurnongco iti amin nga Israel dagiti pangoloen a lallaki tapno makipagsang-atda caniac.
Dagitoy isuda dagiti pangpangoloen dagiti balbalay dagiti ammada, ket daytoy ti capoonan dagiti nakipagsang-at caniac a naggapu iti Babilonia, idi panagari ni Artaxerxes nga ari:
Cadagiti annac a lallaki ni Finees, ni Gersom
Cadagiti annac a lallaki ni Itamar, ni Daniel
Cadagiti annac a lallaki ni David, ni Hattus.
Cadagiti annac a lallaki ni Secanias, cadagiti annac a lallaki ni Faros, ni Zacarias; ket ti caduana nabilang iti pinoonpoon dagiti lallaki sangagasutda ket limapulo.
Cadagiti annac a lallaki ni Pahat-moab, ni Elioenai nga anac a lallaki ni Zarahi; ket ti caduana duagasut a lallaki.
Cadagiti annac a lallaki ni Secanias, ti anac a lalaki Jahaziel, ket ti caduana tallo gasut a lallaki.
Ket cadagiti annac a lallaki ni Adin, ni Ebed nga anac a lalaki ni Jonatan, ket ti caduana limapulo a lallaki.
Ket cadagiti annac a lallaki ni Elam, ni Jesaias nga anac a lalaki ni Atalias, ket ti caduana pitopulo a lallaki.
Ket cadagiti annac a lallaki ni Sefatias, ni Zebadias nga anac a lalaki ni Micael; ket ti caduana walo pulo a lallaki.
Cadagiti annac a lallaki ni Joab, ni Obadias nga anac a lalaki ni Jehiel; ket ti caduana duagasut sangapulo ket walo a lallaki.
Ket cadagiti annac a lallaki ni Solomit ti anac a lalaki Josifias; ket ti caduana sangagasut ket innem a pulo a lallaki.
Ket cadagiti annac a lallaki ni Bebai ni Zacarias nga anac a lalaki ni Bebai; ket ti caduana duapulo ket walo a lallaki.
Ket cadagiti annac a lallaki ni Azgad ni Johanan nga anac a lalaki ni Catan; ket ti caduana sangagasut ket sangapulo a lallaki.
Ket cadagiti annac a lallaki ni Adonicam, isuda a naudi idi; ket dagitoy dagiti nagnaganda: Elifelet, Jeiel, ken Semaias; ket ti caduada innem a pulo a lallaki.
Ket cadagiti annac a lallaki ni Bigvai, da Utai ken Zabud; ket ti caduada pitopulo a lalaki.
Ket inurnongco ida idiay carayan nga agayus agingga iti Ahava; ket idiay nagpacarsocami bayat iti tallo nga aldaw: ket kimmitaac cadagiti tattao, ken cadagiti papadi, ket awan ti nasaracac cadagiti annac a lallaki ni Levi.
Idin pinaayabac da Eliezer, Ariel, Semaias, ken Elnatan, Jarib, Elnatan, ken Natan, Zacarfias, ken Mesullam, a pangpangoloen a lallaki; casta met cada Joiarib, ken Elnatan a manursuroda idi.
Ket imbaonco ida ken Iddo a pangulo idiay disso a Casipia; ket imbagac cadacuada no ania ti saoenda ken Iddo, ken cadagiti cacabsatna a Netineos, idiay disso a Casipia, tapno yegda cadacami dagiti agannong a maipaay iti balay ti Diosmi.
Ket mayannurot iti naimbag a panangidalan ti Diosmi cadacami inyegda cadacami ti maysa a lalaki a nasaririt, cadagiti annac a lallaki ni Mahali, nga anac a lalaki ni Levi, nga anac ni Israel; ken ni Serabias, agraman cadagiti annacna a lallaki ken cadagiti cacabsatna a lallaki, sangapuloda ket walo;
Ken Hasabias, ken caduana ni Jesaias cadagiti annac a lallaki ni Merari, dagiti cacabsatna a lallaki ken dagiti annacda a lallaki, duapuloda;
Ken cadagiti Netineos a nangtedan ni David ken dagiti pangoloen ti annong dagiti Levitas, duagasut ket duapulo a Netineos: isuda amin nainagananda idi.
Ket inwarragawagco idiay ti panagayunar, idiay carayan Ahava, tapno ipacumbabami dagiti bagbagimi iti sango ti Diosmi, tapno sapulenmi kencuana ti maysa a nalinteg a dalan a maipaay cadacami, ken cadagiti babassitmi, ken cadagiti amin a cucuami.
Ta nagbainac a dimmawat iti ari ti maysa a buyot ti soldado ken agcacabayo a tumulong cadacami a maibusor iti cabusor iti dalan, agsipud ta sinaomi iti ari, a kinunami, Ti ima ti Diosmi adda cadagiti amin a mangsapul kencuana, a maipaay iti imbag; ngem ti pannacabalinna ken ti pungtotna maibusor cadagiti isu-amin a mangidian kencuana.
Gapuna a nagayunarcami ken sinapulmi ti Diosmi gapu itoy: ket isu ti nagdawatanmi.
Idin inlasinco ti sangapulo ket dua cadagiti pangoloen dagiti papadi, da Serebias, Hasabias, ken caduada ti sangapulo a cacabsatda a lallaki,
Ket tinembengco nga agpaay cadacuada ti pirac, ken ti balitoc, ken dagiti al-alicamen, a ti met laeng daton a maipaay iti balay ti Diosmi isu nga indaton ti ari, ken dagiti consejerona, ken dagiti principena, ken amin nga Israel nga adda idiay a sisasango,
Tinimbengco a naipaiggem cadacuada ti innem a gasut ket limapulo a talento a pirac, ken al-alicamen a pirac sangagasut a talento; iti balitoc sangagasut a talento;
Ken duapulo a malucong a balitoc, iti sangaribu a daric; ken dua nga alicamen a gambang a nasudi a nasileng, a napategda a cas la balitoc.
Ket kinunac cadacuada, Nasantoancayo ken Jehova, ken nasantoan dagiti al-alicamen; ket ti pirac ken balitoc isuda ti maysa a daton ti sibubulos a nakem ken Jehova, a Dios dagiti ammayo.
Agsalucagcayo, ken salimetmetanyo ida, agingga iti timbengenyo ida, iti sangoanan dagiti pangoloen dagiti papadi, ken dagiti Levitas, ken dagiti pangoloen dagiti balbalay dagiti amma ti Israel, idiay Jerusalem, cadagiti sagumbi ti balay ni Jehova.
Iti casta dagiti papadi ken dagiti Levitas inawatda ti timbeng ti pirac ken ti balitoc, ken dagiti al-alicamen, tapno iyegda idiay Jerusalem iti balay ti Diosmi.
Idin pimmanawcami idiay Carayan Ahava iti maicasangapulo ket dua nga aldaw ti umuna a bulan, tapno mapancami idiay Jerusalem: ket ti ima ti Diosmi adda idi cadacami, ket insalacannacami iti ima ti cabusor ken ti agsaneb iti dalan.
Ket dimtengcami iti Jerusalem, ket nagnaedcami idiay iti tallo nga aldaw.
Ket iti maicapat nga aldaw ti pirac ken ti balitoc ken dagiti al-alicamen natimbengda idiay balay ti Diosmi iti aywan ni Meremot nga anac a lalaki ni Urias a padi (ket caduana idi ni Eleazar nga anac a lalaki ni Finees: ket caduada da Jozabad nga anac a lalaki ni Jesua, ken Noadias nga anac a lalaki ni Binnui, a Levita)—
Isuda amin binilangda ken tinimbengda: ket amin ti timbeng naisurat idi a tiempo.
Ket dagiti annac ti pannacacayaw, a rimmuar a naggapu ti pannacaibelleng, indatagda dagiti datdaton a mapuuran iti Dios ti Israel, sangapulo ket dua a vaca a lallaki gapu iti amin nga Israel, siam a pulo ket innem a carnero, pitopulo ket pito a cordero, sangapulo ket dua a calding a lallaki a maipaay iti daton ti basol: amin daytoy daton a mapuuran ken Jehova.
Ket inyawatda dagiti incumit ti ari cadagiti gobernador ti ari, ken cadagiti gobernador iti ballasiw ti Carayan: ket intan-ocda dagiti tattao ken ti balay ti Dios.
Idi a dagitoy a banbanag naaramidda, dagiti pangpangoloen immadanida caniac, a kinunada, Dagiti tattao ti Israel, ken dagiti papadi ken dagiti Levitas, dida insina dagiti bagbagida cadagiti tattao dagiti dagdaga, nga agar-aramidda a mayalubog cadagiti kinarimonda, dagiti met laeng Cananeos, dagiti Heteos, dagiti Ferezeos, dagiti Jebuseos, dagiti Ammonitas, dagiti Moabitas, dagiti Egipcios, ken dagiti Amorreos.
Ta nagalada cadagiti annacda a babbai a maipaay cadacuada met laeng ken cadagiti annacda a lallaki, iti casta a ti nasantoan a bin-i nailaoc cadacuada met laeng cadagiti tattao dagiti dagdaga; ti ima dagiti pangoloen ken dagiti agturay isu idi ti nangnangrona itoy a panaglabsing.
Ket idi a nangngegco daytoy, pinigisco ti pagan-anayco ken ti lambonco, ket pinarutco ti buoc ti oloc ken ti imingco, ket nagtugawak nga agmalmalanga.
Idin timmipon caniac ti tunggal maysa a nagkintayeg cadagiti sasao ti Dios ti Israel, a gapu iti panaglabsing dagidiay a naggapu iti pannacacayaw; ket nagtugawak nga agmalmalanga agingga iti daton iti rumabii.
Ket iti panagdaton ti rumabii timmacderac iti panagpacumbabac a ti met laeng cawes ken lambonco a sirarayab; ket nagparintumengac, ket inyucradco dagiti imac ken Jehova a Diosco;
Ket kinunac, O Diosco, mabainac ket mabibinegac a mangitangad iti rupac kenca, Diosco, ta dagiti kinadangkesmi immaduda iti rabaw dagiti ol-olomi, ket ti babacmi dimmackelda agingga cadagiti langlangit.
Nanipud cadagidi al-aldaw dagiti ammami nagbabaccami iti casta unay agingga itoy nga aldaw; ket gapu cadagiti kinadangkesmi, dagiti ar-arimi, ken dagiti papadimi, nayawatcami, iti ima dagiti ar-ari dagiti dagdaga, iti campilan, iti pannacacayaw, ken ti pannacaagaw, ken iti simamalanga a rupa, cas itoy nga aldaw.
Ket ita iti maysa a bassit a canito naiparangarang ti parabur gapu ken Jehova a Diosmi, tapno ibatinacami a maysa a tidda a macalapsut, ken mangted cadacami iti maysa a lansa iti nasantoan a dissona, tapno lawagan ti Diosmi dagitimatami, ken iccannacami iti bassit a bang-ar iti pannacatagabumi.
Ta dacami tagabucami; nupay casta dinacami indian ti Diosmi iti pannacatagabumi, no di ket inragpatnacami iti kinamanangngaasi iti imatang dagiti ar-ari ti Persia, tapno bang-arandacami tapno patacderenmi ti balay ti Diosmi, ken mangtarimaan cadagiti rebrebbana, ken mangted cadacami iti maysa a bacud iti Juda ken idiay Jerusalem.
Ket ita, O Diosmi, anianto ti saoenmi iti calpasan daytoy
ta indianmi dagiti bilbilinmo.
Nga imbilinmo iti pannacaaramat dagiti ad-adipenmo a mamadto, a kinunam, Ti daga a taguicuaenyo, narugit a daga a gapu iti kinarugit dagiti tattao dagiti dagdaga, gapu cadagiti kinarimonda, a nangpunno manipud iti maysa a bangir agingga iti sabali iti kinarugitda:
Gapuna ita dicayo ited dagiti annacyo a babbai cadagiti annacda a lallaki, dicayo met mangala cadagiti annacda a babbai a maipaay cadagiti annacyo a lallaki dicayo sapulen ti cappiada wenno ti rang-ayda iti agnanayon; tapno pumigsacayo, ken canenyo ti imbag ti daga, ket isu ti ibatiyo a maysa a tawid cadagiti annacyo iti agnanayon.
Ket calpasan ti amin nga immay cadacami a gapu cadagiti kinadakes dagiti ar-aramidmi, ken gapu iti dackel a babacmi, idinto a sica a Diosmi dinusanacami iti babassit ngem iti carbengan dagiti kinadangkesmi, ket iniccannacami iti castoy a matda,
Salungasingenminto manen aya dagiti bilbilinmo, ken makisinggalutcami iti pannakiasawa cadagiti tattao nga agaramid cadagitoy a kinarimon
dicanto aya agpungtot cadacami agingga iti maibuisnacami tapno awanto ti matda, wenno macalapsut?
O Jehova, a Dios ti Israel nalintegca; ta nabaticami a nacalapsut, cas itoy nga aldaw: adtoy, addacami iti sangoanam cadagiti babacmi; ta awan ti macapagtacder iti saclangmo gapu itoy.
Idi bayat nga ni Esdras agcarcararag ken agipudpudno, agsangsangit ken agculcul-ob iti sango ti balay ti Dios, timmipon kencuana ti maysa a dackel a gimong ti Israel dagiti lallaki, ken babbai, ken ubbing; ta dagiti tattao nagsangitda a naladingit unay.
Ket ni Secanias nga anac a lalaki ni Jehiel, maysa cadagiti annac a lallaki ni Elam, simmungbat ket kinunana ken Esdras, Naglabsingcami a maicaniwas iti Diostayo, ken nangasawacami cadagiti babbai a gangannaet cadagiti umili iti daga: nupay casta adda inanama ita a maipaay iti Israel a maipapan itoy a banag.
Ita ngarud agaramidtayo coma iti maysa a tulag iti Diostayo a pagtalawentayo amin dagiti assawa a babbai, ken dagiti nayanac cadacuada, a mayalubog iti patigmaan ti apoc, ken dagiti; agkintayeg cadagiti bilin ti Diostayo; ket maaramid coma a mayalubog iti linteg.
Tumacderca; ta ti panggep biangmo, ket addacami kenca: tumuredca a siingel, ket agaramidca.
Idin timmacder ni Esdras, ket pinagsapatana dagiti pangpangoloen dagiti papadi, ken dagiti Levitas, ken amin nga Israel, tapno agaramidda a mayalubog itoy a sao
Iti casta nagsapatada.
Ngarud ni Esdras timmacder manipud iti sangoanan ti balay ti Dios ket napan iti sagumbi ni Johanan nga anac a lalaki ni Eliasib: ket idi a dimteng idiay, saan a nangan iti tinapay, saan nga imminum iti danum; ta nagdung-aw a gapu iti panaglabsing dagidiay a naggapu iti pannacacayaw.
Ket inwarragawagda iti amin a Juda ken Jerusalem cadagiti amin nga annac ti pannacacayaw, tapno aguornongda idiay Jerusalem;
Ket ti di umay iti uneg ti tallo nga aldaw a mayalubog iti patigmaan dagiti pangpangoloen ken dagiti lallacay, mapucaw amin a cucuana, ket maisina iti gimong ti pannacacayaw.
Idi amin dagiti lallaki ti Juda ken Benjamin naguurnongda idiay Jerusalem iti uneg dagiti tallo nga aldaw (maicasiam a bulan idi, iti maicaduapulo nga aldaw ti bulan); ket nagtugaw dagiti amin a tattao iti nalawa a disso iti sango ti balay ti Dios, nga agpigpigergerda a gapu itoy a panggep, ken gapu iti dackel a tudo.
Ket ni Esdras a padi timmacder, ket kinunana cadacuada, Naglabsingcayo, ket nangasawacayo cadagiti gangannaet a babbai, a nangpaadu iti babac ti Israel.
Gapuna ita agpudnocayo ken Jehova, a Dios dagidi ammayo, ket aramidenyo ti pacaay-ayoanna; ket suminacayo cadagiti tattao ti daga, ken cadagiti gangannaet a babbai.
Idin simmungbat ti amin a gimong ket kinunada iti natbag a timec, Cas ti kinunam a maipapan cadacami, casta ti rebbengmi nga aramiden.
Ngem adu dagiti tattao, ket tiempo ti adu a tudo, ket ditay mabalin ti agtacder iti ruar: ket daytoy saan la nga aramid iti maysa nga aldaw wenno dua; ta naglabsingcami iti casta unay itoy a gapu.
Madutocan ita coma dagiti pangoloentayo a maipaay iti amin a gimong, ket umay coma amin dagiti adda cadagiti il-ilitayo a nangasawa cadagiti gangannaet a babbai cadagiti nadutucan a tiempo, ket caduada dagiti lallacay ti tunggal ili, ken dagiti oc-ocomda, agingga iti mailiclic cadatayo ti nacabutbuteng a pungtot ti Diostayo, agingga iti maiwacas daytoy a panggep.
Da laeng Jonatan nga anac a lalaki ni Asael ken Jaazias nga anac a lalaki ni Ticva ti nagtacder a maibusor itoy a panggep: ket tinulongan ida da Mesullam ken Sabetai a Levita.
Ket dagiti annac ti pannacacayaw inaramidda a casta
Ket da Esdras a padi agraman cadagiti dadduma a pangpangoloen dagiti balbalay dagiti amma, a mayannurot cadagiti balbalay dagiti ammada, ken isuda amin gapu cadagiti nagnaganda, nailasinda; ket nagtugawda iti umuna nga aldaw ti maicasangapulo a bulan tapno palutputenda ti panggep.
Ket nalpasda agraman cadagiti amin a lallaki a nangasawa idi cadagiti gangannaet a babbai iti umuna nga aldaw ti umuna a bulan.
Ket cadagiti annac a lallaki dagiti papadi nasaracanda idi dagiti nangasawa cadagiti gangannaet a babbai: dagiti naganda, cadagiti annac a lallaki ni Jesua, ti anac a lalaki ni Josadec, ken dagiti cacabsatna, da Maasias, Eliezer, Jarib, ken Gedolias;
Ket impaayda ti imada tapno pagtalawenda coma dagiti assawada a babbai; ket idinto a nacabasolda, isuda indatagda ti maysa a carnero ti arban a maipaay iti babacda.
Ket dagiti annac a lallaki ni Immer: da Hanani ken Zebadias.
Ket cadagiti annac a lallaki ni Harim: da Maasias, Elias, Semeias, Jahiel, ken Ozias.
Ket cadagitgi annac a lallaki ni Pasur: da Elioenai, Maasias, Ismael, Natanael, Jozabad, ken Elasa.
Ket cadagiti Levitas: da Jozabad, Simi, ken Kelaia, (nga isu met laeng ni Kelita), Petaia, Juda, ken Eliezer.
Ket cadagiti cumacanta: ni Eliasib
Ket cadagiti agaywan iti ruangan: da Sellum, Telem, ken Uri.
Ket iti Israel: Cadagiti annac a lallaki ni Faros: da Ramia, Izzias, ken Malkias, ken Miamim, Eleazar, Malkias, ken Benaias.
Ket cadagiti annac a lallaki ni Elam: da Matanias, Zacarias, ken Jehiel, Abdi, Jeremot ken Elia.
Ket cadagiti annac a lallaki ni Zattu: da Elioenai, Eliasib, Matanias, ken Jeremot, Zabad, ken Aziza.
Ket cadagiti annac a lallaki ni Bebai: da Johanan, Hananias, Zabbai, ken Atlai.
Ket cadagiti annac a lallaki ni Bani: da Mesullam, Malluc, ken Adaias, Jasub, Seal, ken Jerimot.
Ket cadagiti annac a lallaki ni Paat-moab: da Adna, Keleal, Benaias, Maasias, Matanias, Beseleel, Binnui, ken Manases.
Ket cadagiti annac a lallaki ni Harim: da Eliezer, Jesue, Malkias, Semeia, Simeon,
Benjamin, Malluch, ken Semarias.
Cadagiti annac a lallaki ni Hasum: da Matenai, Matata, Zabad, Elifelet, Jeremai, Manases, ken Sami.
Cadagiti annac a lallaki ni Bani: da Maadi, Amram, ken Uel,
Benaias, Bedias, Keluhi.
Vanias, Meremot, Eliasib,
Matanias, Matenai, ken Jaasai,
Ken Bani, Binnui, ken Semi,
Ken Selemias, Natan, ken Adaias.
Macnadbai, Sasai, Sarai,
Azareel, ken Selemias, Semarias,
Sallum, Amarias, ken Jose,
Cadagiti annac a lallaki ni Nebo: da Jehiel, Matitias, Zabad, Zebina, Jadau, Joel, ken Benaias.
Amin dagitoy nangalada idi cadagiti gangannaet nga assawa a babbai; ket dadduma cadacuada addaanda idi assawa a babbai a gapu cadacuada naaddaanda cadagiti annac.
NEHEMIAS
Dagiti sarita ni Nehemias nga annac a lalaki ni Hacalias
Naaramid idi bulan ti Kisleu, idi maicaduapulo a tawen, idi addaac idiay Susan a palacio,
A ni Hanani, maysa cadagiti cacabsatco, immay, isu ken dadduma a lallaki ti Juda; ket nagsaludsudac cadacuada iti maipapan cadagiti Judios a nacalapsut a natda iti pannacacayaw, ken maipapan iti Jerusalem.
Ket kinunada caniac, Ti nabati a natda iti pannacacayaw idiay provincia addada iti dackel a pannacaparigat ken pannacaumsi: ti bacud ti Jerusalem met narba, ket dagiti ruanganna nauramda iti apuy.
Ket naaramid, idi nangngegco dagitoy a sasao, a nagtugawac ket nagsangitac, ken nagdung-awac bayat iti sumagmamano nga aldaw; ket nagayunarac ken nagcarcararagac iti sango ti Dios ti langit,
Ket kinunac, Gumawawaac kenca, O Jehova, a Dios ti langit, a dackel ken nacakigkigtot a Dios, a mangsalimetmet iti tulag ken kinamanangngaasi cadagiti agayat kencuana ken mangsalimetmet cadagiti bilbilinna:
Umimdeng cadi ta lapayagmo ken dagita matam silulucatda coma tapno timudem ti cararag ti adipenmo, isu nga icararagco kenca itoy a tiempo, iti aldaw ken iti rabii, gapu cadagiti annac ti Israel nga adipenmo, iti bayat ti panangipudno cadagiti basbasol dagiti annac ti Israel, isui a nagbasolanmi a maicaniwas kenca
Wen, siac ken ti balay ni amac nagbasolcami.
Nagaramidcami a sidadakes a maicaniwas kenca, ket dicami sinalimetmetan dagiti bilbilin, uray dagiti al-alagaden, uray dagiti an-annuruten, nga imbilinmo ken adipenmo a Moises.
Gumawawaac kenca, lagipem, ti sao nga imbilinmo ken adipenmo a Moises, a kinunam, No aglabsingcayo, iwarascayto iti nagtengngaan dagiti tattao:
Ngem no sumublicayo caniac, ken salimetmetanyo dagiti bilbilinco, ken aramidenyo ida, nupay no ti nacaipalladawanyo idiay caadayuan a paset a sangapaglangitan, nupay casta urnongecto ida manipud sadiay, ken yegconto ida idiay disso a pinilic a pangitaengac iti naganco.
Ita dagitoy isuda dagiti ad-adipenmo ken ti ilim, a sinubbotmo iti dackel a pannacabalinmo, ken iti napigsa nga imam.
O Apo, gumawawaac kenca, ta lapayagmo umimdeng cadi iti cararag ti adipenmo, ken iti cararag dagiti ad-adipenmo, nga agayat nga agbuteng iti naganmo; ket dawatec kenca, parang-ayem ti adipenmo itoy nga aldaw, ket itdem kencuana ti caasi iti imatang daytoy a lalaki. (Siac idi ti agiggem iti copa ti ari).
Ket naaramid idi bulan ti Nisan, iti maicaduapulo a tawen ni ari Artaxerxes, idi adda arac iti sangona, a binagcato di arac, ket intedco iti ari
Idi unana a tiempo saanac a naliday iti saclangna.
Ket ti ari kinunana caniac, Apayapay a naliday ta rupam, idinto a dica masakit
daytoy saan a sabali no di ket sakit ti puso
Idi a casta nagbutengac unay.
Ket kinunac iti ari, Agbiag coma a manayon ti ari: apayapay a di agliday coma ti rupac, idinto a ti ili, a disso dagiti tantanem dagiti ammac, aglangalang, ken dagiti ruanganna napuuranda iti apuy.
Idin ti ari kinunana caniac, Ania ti dawatem
Iti casta nagcararagac iti Dios ti langit.
Ket kinunac iti ari, No macaay-ayo iti ari, ken no ti adipenmo nacasarac ti parabur iti imatangmo, dawatec kenca nga ibaonnac coma diay Juda, agingga iti ili dagiti tantanem dagiti ammac, tapno isu ti bangonec coma.
Ket ti ari kinuna caniac (ti reina met agtugtugaw iti dennana), Casanonto ti capaut ti pannagnam
ken inton ano ti panagsublim
Iti casta, nacaay-ayo iti ari ti panangibaonna caniac; ket dinutocac kencuana ti maysa a tiempo.
Maysa pay kinunac iti ari, No macaay-ayo iti ari, maited coma caniac dagiti sursurat a maipaay cadagiti gobernador iti ballasiw ti Carayan, tapno palubosandac a lumabas agingga iti macagtengac idiay Juda:
Ken maysa a surat a maipaay ken Asaf nga agaywan iti cabakiran ti ari, tapno iccannac iti cayo tapno aramiden a babaotec a maipaay cadagiti ruangan ti castillo a paset ti balay, ken maipaay iti bacud ti ili, ken maipaay iti balay a sumrecacto
Ket ti ari intedna caniac a mayannurot iti naimbag a panangidalan ti Dios caniac.
Idin immayac cadagiti gobernador iti ballasiw ti Carayan, ket intedco cadacuada dagiti sursurat ti ari
Ti ari impacuyogna caniac dagiti capitan ti buyot ken tattao nga agcabayo.
Ket idi a da Sanballat nga Horonita, ken Tobias nga adipen, nga Ammonita, nangngeganda pinarigatda ida iti casta unay, ta immay ti maysa a tao tapno agsapul iti pagimbagan dagiti annac ti Israel.
Iti casta immayac iti Jerusalem, ket addaac idi sadiay bayat iti tallo nga aldaw.
Ket timmacderac iti rabii, siac ken sumagmamano a tattao ti caduac; diac met imbaga iti siasinoman a tao no ania ti impapuso ti Dios caniac nga aramidec a maipaay iti Jerusalem; awan idi caniac ti aniaman nga animal, malacsid ti animal a nagsacayac.
Ket rimmuarac iti rabii iti ruangangan ti lobong, nga agturong met laeng iti bubon ti chacal, ken iti ruangan ti ibleng, ket miningmingac dagiti bacud ti Jerusalem, a narbada idi, ken dagiti ruanganna narunawda idi iti apuy.
Idin nagtuloyac iti ruangan ti ubbog ken iti tangke ti ari: ngem awan idi ti disso a maipaay iti animal nga adda iti babaec a paglasatanna.
Idin simmang-atac iti rabii iti waig, ket miningmingac ti bacud; ket nagbawingac, ket simrecac iti ruangan ti lobong, ket iti casta nagsubliac.
Ket dagiti turayen dida ammo idi no sadino ti napanac, wenno ania ti inaramidco; isu ti diac imbaga pay cadagiti Judios, uray cadagiti papadi, uray cadagiti natacneng, uray cadagiti turayen, uray iti matda a nagaramid iti aramid.
Idin kinunac cadacuada, Kitaenyo ti dakes a casasaad ti pagyanantayo, no casano ti panaglangalang ti Jerusalem, ken pannacapuor dagiti ruanganna iti apuy: umaycayo, ket bangonentayo coma ti bacud ti Jerusalem, tapno ditayo coman maysa a babalaw.
Ket imbagac cadacuada ti ima ti Diosco a naipatay a siiimbag caniac, cas met dagiti sasao ti ari nga insaona idi caniac
Ket kinunada, Tumacdertayo ken bangonentayo coma
Iti casta pinapigsada dagiti im-imada a maipaay iti naimbag nga aramid.
Ngem idi nga da Sanballat nga Horonita, ken Tobias nga adipen, nga Ammonita, ken Gesem nga Arabe, nangngeganda kinatawaandacami nga uyawen, ket inumumsidacami, ket kinunada, Ania daytoy nga aramidenyo
umalsacayto aya a maibusor iti ari?
Idin sinungbatac ida, ket kinunac cadacuada, Ti Dios ti langit, parang-ayennacamto; gapuna a dacami nga ad-adipenna tumacdercami ken bangonenmi: ngem dacayo awanancayo iti biang, uray calintegan, uray pacalaglagipan, idiay Jerusalem.
Idin timmacder ni Eliasib a nangato a padi agraman cadagiti cacabsatna a papadi, ket binangonda ti ruangan dagiti carnero; isu ti sinantificarda, ket impatacderda dagiti ruanganna; agingga met laeng iti torre ti Hammea isu sinantificarda agingga iti torre ni Hananeel.
Ket ti dumna kencuana binangon dagiti lallaki ti Jerico
Ket ti dumna cadacuada binangon ni Zacur nga annac a lalaki ni Imri.
Ket ti ruangan ti ican binangon dagiti annac a lallaki ni Hassenaa insaadda dagiti taricayona, ken impatacderda dagiti ruanganna; dagiti pamalunetanna, dagiti balunetna.
Ket ti dumna cadacuada tinarimaan ni Meremot nga annac a lalaki ni Urias, nga anac a lalaki ni Hackoz
Ket iti dumna cadacuada tinarimaan ni Mesullam nga anac a lalaki ni Berekias, nga anac a lalaki ni Mesezabeel
Ket ti dumna cadacuada tinarimaan ni Sadoc nga anac a lalaki ni Baana.
Ket ti dumna cadacuada tinarimaan dagiti Tecoitas; ngem dagiti natacnengda saanda nga insaad dagiti lengngesda iti aramid ti apoda.
Ket ti daan a ruangan tinarimaan da Joiada nga anac a lalaki ni Pasea ken Mesullam nga anac a lalaki ni Besodias; incabilda dagiti taricayona, ken impatacderda dagiti ruanganna, ken dagiti pamalunetanna ken dagiti balunetna.
Ket ti dumna cadacuada tinarimaan da Melatias a Gabaonita, ken Jadon a Meronotita, a lallaki ti Gabaon, ken ti Mizpa, a biang ti trono ti gobernador iti ballasiw ti Carayan.
Ti dumna kencuana tinarimaan ni Uzziel nga anac a lalaki ni Harhaia dagiti mammanday iti balitoc
Ket ti dumna kencuana tinarimaan ni Hananias a maysa cadagiti manangaramid iti bangbanglo, ket pinatibkerda ti Jerusalem agingga met laeng iti acaba a bacud.
Ket ti dumna cadacuada tinarimaan ni Repaias nga anac a lalaki ni Hur, nga agturay iti guddua ti sacup ti Jerusalem.
Ket tidumna cadacuada tinarimaan ni Jedaias nga anac a lalaki ni Harumof, iti sangoanan ti balayna
Ket ti dumna kencuana tinarimaan ni Hattus nga anac a lalaki ni Hosbanias.
Da Melkias nga anac a lalaki ni Harim, ken Hasub nga anac a lalaki ni Pahat-moab, tinarimaanda ti sabali a paset, ken ti torre dagiti horno.
Ket ti dumna kencuana tinarimaan ni Sallum nga anac a lalaki ni Halohes, nga agturay iti guddua ti sacup ti Jerusalem, isu ken dagiti annacna a babbai.
Ti ruangan ti lobong tinarimaan ni Hanun, ken dagiti agnaed iti Zanoa: isu ti binangonda, ken impatacderda dagiti ruanganna, dagiti pamalunetanna, ken dagiti balunetna, ken sangaribu a casico iti bacud agingga iti ruangan ti ibleng.
Ket ti ruangan ti ibleng tinarimaan ni Malkias nga anac a lalaki ni Recab, nga agturay iti sacup ti Bet-haccerem; isu ti binangonna, ken impatacderna dagiti ruanganna, dagiti pamalunetanna, ken dagiti balunetna.
Ket ti ruangan ti ubbog tinarimaan ni Sallum nga anac a lalaki ni Col-hoce, a turayen iti sacup ti Mizpa; isu ti binangonna, ken inabbonganna, ken impatacderna dagiti ruanganna, dagiti pamalunetanna, ken dagiti balunetna, ken ti bacud ti tangke ti Sela iti denna ti minuyongan ti ari, agingga met laeng cadagiti tucad a sumalog manipud iti ili ni David.
Iti calpasanna tinarimaan ni Nehemias nga anac a lalaki ni Azbuc, a turayen iti guddua ti sacup ti Betsur, agingga iti disso iti sangoanan dagiti tantanem ni David, ken agingga iti tangke a naaramid idi, ken agingga iti balay dagiti mamaingel a lallaki.
Iti calpasanna tinarimaan dagiti Levitas, ni Rehum nga anac a lalaki ni Bani
Ti dumna kencuana tinarimaan ni Asabias, a turayen iti guddua ti sacup ti Ceila a maipaay iti sacupna.
Iti calpasanna tinarimaan dagiti cacabsatda, ni Bavvai nga anac a lalaki ni Henadad, turayen iti guddua ti sacup ti Ceila.
Ket ti dumna kencuana tinarimaan ni Ezer nga anac a lalaki ni Jesua, nga agturay ti Mizpa, iti sabali a paset, iti sangoanan ti sang-atan agingga iti nacapenpenan dagiti igam idiay pagsicoan ti bacud.
Iti sumaganad kencuana tinarimaan a siraragut unay ni Baruc, nga anac a lalaki ni Zacai iti sabali a paset, manipud iti pagsicoan ti bacud agingga iti ruangan ti balay ni Eliasib a nangato a padi.
Iti sumaganad kencuana tinarimaan ni Meremot nga anac a lalaki ni Urias nga anac a lalaki ni Hackoz iti sabali a paset, manipud iti ruangan ti balay ni Eliasib agingga met laeng iti ungto ti balay ni Eliasib.
Ket iti sumaganad kencuana tinarimaan dagiti papadi, dagiti lallaki ti Tanap.
Iti sumaganad cadacuada tinarimaan da Benjamin ken Hasub iti sangoanan ti balayda
Iti sumaganad cadacuada tinarimaan ni Azarias nga anac a lalaki ni Maasias nga anac a lalaki ni Ananias iti denna ti bucodna a balay.
Iti sumaganad kencuana tinarimaan ni Binnui nga anac a lalaki ni Henadad iti sabali a paset, manipud iti balay ni Azarias agingga iti pagsicoan ti bacud, ken iti suli.
Ni Palal nga anac a lalaki ni Uzai tinarimaanna ti sangoanan ti pagsicoan ti bacud, ken ti torre nga agtacder manipud iti nangatngato a balay ti ari, nga adda iti paraangan ti guardia
Iti sumaganad kencuana tinarimaan ni Pedaia nga anac a lalaki ni Paros.
(Dagiti Netineos nagnaedda idiay Ofel, agingga iti disso a sangoanan ti ruangan ti danum nga agpadaya, ken ti torre nga agtacder.)
Iti sumaganad kencuana dagiti Tecoitas tinarimaanda iti sabali a paset, iti sangoanan ti dackel a torre nga agtacder, ken agingga iti bacud ti Ofel.
Iti ngato ti ruangan ti cabayo tinarimaan dagiti papadi, tunggal maysa iti sangoanan ti bucodna a balay.
Iti sumaganad cadacuada tinarimaan ni Sadoc nga anac a lalaki ni Immer iti sangoanan ti bucodna a balay
Ket iti sumaganad kencuana tinarimaan ni Semaias nga anac a lalaki ni Secanias, nga agaywan ti akindaya a ruangan.
Iti sumaganad kencuana tinarimaan da Hananias nga anac a lalaki ni Selemias, ken Anun a maicanem nga anac a lalaki ni Salaf, iti sabali a paset
Iti sumaganad kencuana tinarimaan ni Mesullam nga anac a lalaki ni Barakias iti sangoanan ti sagumbina.
Iti sumaganad kencuana tinarimaan ni Melkias a maysa cadagiti mammanday iti balitoc agingga iti balay dagiti Netineos, ken dagiti agtagtagilaco iti sangoanan ti ruangan nga Hammifkad, ken agingga iti sang-atan iti suli.
Ket iti nagbaetan ti sang-atan iti suli ken ti ruangan dagiti carnero tinarimaan dagiti mammanday iti balitoc ken dagiti agtagtagilaco.
Ngem naaramid nga idi nangngeg ni Sanballat a bangbangonenmi idi ti bacud nacaunget ken nagpungtot iti dackel, ket rinabrabacna dagiti Judios.
Ket nagsao iti sango dagiti cacabsatna ken ti buyot ti Samaria, ket kinunana, Ania ti ar-aramiden dagitoy nacapsut a Judios
papigsaendanto aya dagiti bagbagida
agidatondanto
magibusandanto aya iti maymaysa nga aldaw
pagungarenda aya dagiti batbato nga iruar iti gabsuon ti tinumec, idinto ta mauramda?
Ket adda idi ni Tobias nga Ammonita iti dennana, ket kinunana, Uray ti bangbangonenda, no umuli ti maysa a zorra, rebbaennanto ti bacudda a kinavite.
Timudem, O Diosmi, ta mau-yuyawcami: ket ibaw-ingmo ti panangumsida iti rabaw ti oloda met laeng, ket itdem ida a maysa a samsam idiay daga ti pannacacayaw;
Ket dica abbongan ti kinadangcocda, ket dica bay-an a mapunas ti basolda iti sangoanam; ta ginargaridaca nga agpungtot iti sango dagiti agbangon.
Iti casta binangonanmi ti bacud; ket amin a bacud napagsisilpu idi agingga iti caguddua ti catayagna: ta ti umili addaan maysa a nakem tapno agaramid.
Ngem naaramid nga idi a da Sanballat, ken Tobias, ken dagiti Arabes, ken dagiti Ammonitas, ken dagiti Asdoditas nangngegda a ti pannacatarimaan dagiti bacud ti Jerusalem agtultuluy idi, ken mangrugin a masullatan idi dagiti gutgutbaw, nagpungtotda ngarud unay;
Ket nagtutulagda amin a sangcatipon tapno umayda ket gumubatda a maibusor iti Jerusalem, ken mangriribuc kencuana.
Ngem nagcararagcami iti Diosmi, ket nangisaadcami iti agbantay a maibusor cadacuada iti aldaw ken rabii, a maipoon cadacuada.
Ket ti Juda kinunana, Ti pigsa dagiti agaw-awit cadagiti aw-awiten agcapuy, ket adda adu a tidda; iti casta a ditoy macabael a mangbangon iti bacud.
Ket kinuna dagiti cabusormi, Didanto ammo, didanto makita, agingga iti macastrectayo iti tengngada, ken mapatay ida, ken mapasardeng ti aramid.
Ket naaramid idi a dagiti Judios nga agnaed iti dennada immayda, kinunada cadacami iti naminpulo a daras, a naggapu cadagiti amin a disdisso, Rebbengyo ti agsubli cadacami.
Gapuna nga insaadco cadagiti cababaan unay a paset ti disso iti licudan ti bacud, cadagiti disso a nalayang, insaadco idiay dagiti tattao a mayannurot cadagiti familiada agraman cadagiti campilan, picpica, ken ba-baida.
Ket kimmitaac, ket timmacderac, ket kinunac cadagiti natacneng, ken cadagiti turayen, ken iti matda nga umili, Dicayo agbuteng cadacuada lagipenyo ti Apo, a dackel ken nacakigkigtot, ket makigubatcayo a maipaay cadagiti cacabsatyo, annacyo a lallaki, ken annacyo a babbai, assawayo a babbai, ken balbalayyo.
Ket naaramid, idi a naammoan dagiti cabusormi a naipacaammo cadacami, ken ti Dios pinaawanna ti patigmaanda, nagsublicami amin iti bacud, tunggal maysa iti aramidna.
Ket naaramid nanipud iti daydi a tiempo, a ti caguddua dagiti ad-adipenco nagaramidda iti aramid, ket ti cagudduada iniggamanda dagiti pica, dagiti calasag, ken dagiti bai, ken dagiti cabal; ket adda dagiti turayen iti licudan iti amin ti balay ni Juda.
Dagiti nangbangon idi bacud ken dagiti nagawit cadagiti aw-awiten nagimetda met laeng; tunggal maysa ti maysa nga imana nangaramid iti aramid, ket ti sabali nagiggem iti igamna:
Ket dagiti agbangon, tunggal maysa adda idi ti campilanna a naibarikes iti siketna, ket iti casta nagbangonda
Ket ti agpaguni iti tororot adda idi iti dennac.
Ket kinunac cadagiti natacneng, ken cadagiti turayen ken iti matda a tattao, Ti aramid dackel ken atiddug, ket masinasinatayo iti rabaw ti bacud, ti maysa adayu iti sabili:
Iti uray aniaman a disso a pacangeganyo iti aweng ti tororot, tumiponcayo idiay cadacami; ti Diostayo makigubatto a maipaay cadatayo.
Iti casta nagaramidcami idi aramid: ket ti cagudduada nagiggem cadagiti pica manipud iti sumingising ti bigat agingga iti lumgac dagiti bitbitwen,
Casta met idi met laeng a tiempo kinunac cadagiti tattao, Tunggal maysa agraman adipenna agtaeng coma iti uneg ti Jerusalem, tapno isuda coma ti guardia cadacami, ken agtrabajo iti aldaw.
Iti casta uray siac, uray dagiti cacabsatco, uray dagiti ad-adipenco, uray dagiti lallaki a guardia a simmurot caniac, awan cadacami ti nangiccat cadagiti cawesmi, tunggal maysa napan agraman igamna iti danum.
Idin bimmangon ti maysa a dackel nga ickis dagiti tattao ken dagiti assawada a babbai a maibusor cadagiti cacabsatda a Judios.
Ta adda idi dagiti nagcuna, Dacami, dagiti annacmi a lallaki ken babbai, aducami: gumun-odtayo coma iti trigo, tapno canentayo coma ken agbiagtayo.
Adda met idi dadduma a nagcuna, Dacami isalsaldami dagiti taltalonmi, ken cauvuvasanmi, ken balbalaymi: gumun-odtayo coma iti trigo, a maipoon iti bisin.
Adda met idi dagiti nagcuna, Bimmulodcami iti cuarta a maipaay iti pagpabuis ti ari insaldami dagiti taltalonmi ken cauvuvasanmi.
Nupay casta ita ti lasagmi cas la iti lasag dagiti cacabsatmi, dagiti annacmi cas cadagiti annacda: ket, adtoy, pabagenmi dagiti annacmi a lallaki ken babbai tapno maadipenda, ket dadduma cadagiti annacmi a babbai nabag-endan; awan ti mabalinmi a pangarayat; ta dagiti sabali a tattao icutanda dagiti taltalonmi ken dagiti cauvuvasanmi.
Ket nacaungetac unay idi nangngegco ti ickisda ken dagitoy a sasao.
Idin inimtuudco caniac met laeng, ket nakisubangac cadagiti natacneng ken cadagiti turayen, ken kinunac cadacuada, Dacayo birukenyo ti paanac, tunggal maysa iti cabsatna
Ket inyarayatco ti maysa a dackel a gimong a maibusor cadacuada.
Ket kinunac cadacuada, Datayo a cas iti cabaelantayo sinubbottayo idi dagiti cacabsattayo a Judios, a nalaco idi cadagiti nasnacion, ket ilacoyo pay aya dagiti cacabsatyo, ket mailacoda cadacayo
Idin nagtalnada, ket dida nacasarac iti maysa a sao.
Kinunac met, Ti banag nga aramidenyo saan a naimbag: dicayo rebbeng aya iti magna iti panagbuteng iti Dios, a maipoon iti panangumsi dagiti nasnacion a cabusortayo?
Ket siac met, cacabsatco ken ad-adipenco, pabulodac ida iti cuarta ken trigo
Agdawatac cadacayo, bay-antayo coma daytoy a panagpaanac.
Dawatec cadacayo isubliyo, cadacuada itoy met laeng nga aldaw dagiti taltalonda, dagiti cauvuvasanda, dagiti inol-olivaanda, ken dagiti balbalayda, casta met ti apagcasangagasut ti pirac, ken ti trigo ti baro nga arac, ken ti lana, a siningiryo cadacuada.
Idin kinunada, Isubliminto cadacuada, ket dicamto agdawat iti aniaman cadacuada; casta ti aramidenminto, cas met laeng iti saoem
Idin inayabac dagiti papadi, ket innalac ti maysa a sapata cadacuada, tapno agaramidda a mayannurot itoy a cari.
Casta met a winagwagco ti sabocco, ket kinunac, Casta ti panangwagwag ti Dios iti tunggal tao manipud iti balayna, ken manipud iti trabajona, a di mangtungpal itoy a cari; castoy met laeng ti pannacaiwagwagna, ken pannacaongaongna
Ket ti amin a gimong kinunana, Sapay coma, ket dinaydayawda ni Jehova
Ket inaramid dagiti tattao a mayannurot itoy a cari.
Maysa pay nanipud iti tiempo a pannacadutocco a gobernadora iti daga ti Juda, nanipud iti maicaduapulo a tawen agingga met laeng iti maicatlopulo ket dua ni ari Artaxerxes, cayatco a sawen sangapulo ket dua a tawen, Siac ken dagiti cacabsatco dicami nangan iti tinapay ti gobernador.
Ngem dagiti naggobernador nga immununa ngem siac pinaawitanda dagiti tattao, ket nagalada cadacuada iti tinapay ken arac, sabali laeng ti uppat a pulo a siclo a pirac; wen, dagiti met laeng ad-adipenda nagturayda cadagiti tattao: ngem diac inaramid iti casta, a gapu iti panagbuteng iti Dios.
Wen, intuloyco met iti aramid daytoy a bacud, dicami gimmatang iti aniaman a daga: ket amin dagiti ad-adipenco naguornongda idiay a maipaay iti aramid.
Maysa pay iti lamesaanco, adda idi sangagasut ket limapulo a lallaki cadagiti Judios ken cadagiti turayen sabali laeng dagidiay immay cadacami a naggapu cadagiti nacion a nai licmut cadacami.
Ti naisagana idi a maipaay iti maysa nga aldaw maysa idi a vaca ken innem a napili a carnero; casta met dagiti tumatayab a naisaganada a maipaay caniac, ket maminpinsan bayat iti sangapulo nga aldaw ti kinaadu dagiti amin a kita ti arac: nupay casta iti amin daytoy diac nagdawat iti tinapay ti gobernador, agsipud ta nadagsen idi ti kinabag-en iti rabaw daytoy nga umili.
Lagipennac, O Diosco, a maipaay iti imbag, amin ti inaramidco a maipaay itoy nga umili.
Ket naaramid idi naidamag cada Sanballat, Tobias, ken Gesem nga Arabe, ken iti matda cadagiti cabusormi, a nabangoncon ti bacud, ken awanen ti gutbaw kencuana (nupay no agingga met laeng idi a tiempo diac pay impatacder dagiti ruangan cadagiti pagsercan),
A nagbaonda caniac da Sanballat, ken Gesem, a kinunada, Umayca, agsasaractayo coma iti maysa cadagiti purpuroc iti tanap ti Ono
Ngem pinanggepda nga aramiden caniac iti dakes.
Ket nangibaonac cadacuada cadagiti babaonen, a kinunac, Agar-aramidac iti maysa a dackel nga aramid iti casta diac mabalin ti sumalog: apayapay a sumardeng coma ti aramid bayat ti panangbay-ac ket sumalogac agingga cadacayo?
Ket nagbaonda caniac iti naminpat a daras a cas itoy; ket sinungbatac ida a mayannurot iti isu met laeng a wagas.
Idin imbaon caniac ni Sanballat ti adipenna iti casta met laeng a wagas iti maicalima a daras agraman maysa a silulucat a surat iti imana,
Isu a nacaisuratan ti castoy, Naidamag cadagiti nasnacion, ket nasao ni Gasmu, a sica ken dagiti Judios panggepenyo ti umalsa; iti dayta a gapu bangbangonem ti bacud: ket sica coma ti arida, a mayannurot cadagitoy a sasao.
Ket nangdutocca met cadagiti mammadto a mangasaba iti maipapan kenca dita Jerusalem, a cunada, Adda maysa nga ari iti Juda: ket ita maidamagto iti ari a mayannurot cadagitoy a sasao
Gapuna ita nga umayca ket agbibinnalacadtayo coma a sangsangcatipon.
Idin nagbaonac kencuana, a kinunac, Awan ti casta a banag a maaramid cas ti saoem, ngem pinarbom ida a nagtaud dita pusom met laeng.
Ta isuda amin pagbutngendacam coma, a cunaenda, Cumapsutto dagiti im-imada iti aramid ket dinto malpas, 
Ngem ita, O Dios, papigsaem dagiti im-imac.
Ket immuliac iti balay ni Semaias nga anac a lalaki ni Dalaias nga anac a lalaki ni Metabeel isu a nabalud idi; ket kinunana, Agtitipontayo coma idiay balay ti Dios iti uneg ti templo, ket punitantayo coma dagiti ruangan ti templo: ta umaydanto a mangpatay kenca; wen, umaydanto iti rabii a mangpapatay kenca.
Ket kinunac, Ti lalaki a cas caniac agtaray coma
ket asino ti adda idiay, nga idinto a cas caniac sumrec coma iti templo tapno ispalenna ti biagna
Diacto sumrec.
Ket inamirisco, ket, adtoy, isu saan nga imbaon ti Dios; no di ket binalicasna daytoy a padto a maibusor caniac: ket isu tinangdanan da Tobias ken Sanballat.
Maipaay itoy a panggep natangdanan idi, tapno agbutengac coma, ket aramidec ti casta, ken agbasolac, ken tapno addaanda coma iti banag a maipaay iti maysa a dakes a damag, tapno maumsidac coma.
Lagipem, O Diosco, da Tobias ken Sanballat a mayannurot cadagitoy aramidda, ken casta met ken mammadto a babbai a Noadias, ken dagiti matda cadagiti mammadto, a mamagbuteng coma caniac.
Iti casta nalpas ti bacud idi maicaduapulo ket lima nga aldaw ti bulan ti Elul, bayat iti limapulo ket dua nga aldaw.
Ket naaramid, idi a nangngeg dayta dagiti amin a cabusormi, nga amin dagiti nacion nga addada idi iti sibaymi, nagbutengda, ket napalidayda unay cadagiti matada met laeng; ta naawatanda a daytoy nga aramid naaramid idi a gapu iti Dios.
Maysa pay cadagidi nga al-aldaw impaw-it dagiti natacneng ti Juda dagiti adu a surat ken Tobias, ket dagiti sursurat ni Tobias immay cadacuada.
Ta adu idi iti Juda ti nagsapata kencuana, agsipud ta isu idi ti manugang a lalaki ni Secanias nga anac a lalaki ni Ara; ket ni Johanan nga anacna a lalaki inasawana ti anac a babai ni Mesullam nga anac a lalaki ni Berekias.
Casta met nga insaoda iti sangoc dagiti naimbag nga aramidna, ket indamagda kencuana dagiti sasaoc
Ket ni Tobias nagibaon cadagiti sursurat a pamagbutengna caniac.
Ket naaramid idi a nabangon ti bacud, ket impatacderco dagiti ruangan, ket dagiti bantay-ruangan ken dagiti cumacanta ken dagiti Levitas nadutocandan.
Nga impaaywanco ti Jerusalem ken cabsatco a lalaki a Hanani, ken ni Hananias a gobernador ti castillo; ta isu idi ti maysa a lalaki a matalec, ket managbutbuteng iti Dios a nangnangrona ngem cadagiti adu.
Ket kinunac cadacuada, Saanda coma a maluctan dagiti ruangan ti Jerusalem agingga iti pumudot ti init; ket iti bayat ti panagtacderda iti panagguardia, punitanda coma dagiti ruangan, ket balunetanyo ida: ket dutocanyo dagiti agbantay nga agnaed iti Jerusalem, tunggal maysa iti pagbantayanna, ken tunggal maysa maipaay iti sango ti balayna.
Ti ciudad acaba idi ken atiddug; ngem dagiti tattao bassitda idi kencuana, ket awan ti nabangon a balbalay.
Ket impapuso caniac ti Dios ti panangurnong cadagiti natacneng, ken dagiti agturturay, ken dagiti tattao, tapno mabilangda iti pinoonpoon
Ket nasaracac ti libro ti pinoonpoon cadagidiay a simmang-at idi immuna, ket nasaracac a naisurat iti dayta:
Dagitoy isuda dagiti annac ti provincia, a simmang-at a naggapu iti pannacacayaw dagiti naipan idi, nga impan idi ni Nabucodonosor nga ari ti Babilonia, ket nagsublida idiay Jerusalem ken iti Juda, tunggal maysa iti ilina;
Dagidi nakicuyog cada Zorobabel, Jesua, Nehemias, Azarias, Raamias, Nahamani, Mardokeo, Bilsan, Misperet, Bigvai, Nehum, Baana
Ti bilang dagiti lallaki cadagiti tattao ti Israel:
Dagiti annac ni Paros, duaribu sangagasut ket pitopulo ket dua.
Dagiti annac ni Sefatias, tallogasut pitopulo ket dua.
Dagiti annac ni Ara, innem a gasut limapulo ket dua.
Dagiti annac ni Pahat-moab, cadagiti annac da Jesua ken Joab, duaribu walogasut sangapulo ket walo.
Dagiti annac ni Elam, sangaribu duagasut limapulo ket uppat.
Dagiti annac ni Zattu, walogasut uppat a pulo ket lima.
Dagiti annac ni Zacai, pitogasut ket innem a pulo.
Dagiti annac ni Binui, innem a gasut uppat a pulo ket walo.
Dagiti annac ni Bebai, innem a gasut duapulo ket walo.
Dagiti annac ni Azgad, duaribu innem a gasut duapulo ket dua.
Dagiti annac ni Adonicam, innem a gasut innem a pulo ket pito.
Dagiti annac ni Bigvai, duaribu innem a pulo ket pito.
Dagiti annac ni Addin, innem a gasut limapulo ket lima.
Dagiti annac ni Ater, ni Ezekias, siam a pulo ket walo.
Dagiti annac ni Hasum, tallogasut duapulo ket walo.
Dagiti annac ni Besai, tallogasut duapulo ket uppat.
Dagiti annac ni Aarif, sangagasut sangapulo ket dua.
Dagiti annac ni Gabaon, siam a pulo ket lima.
Dagiti lallaki ti Bet-lehem, ken ti Netofa, sangagasut walopulo ket walo.
Dagiti lallaki ti Anatot, sangagasut duapulo ket walo.
Dagiti lallaki ti Bet-azmavet, uppat a pulo ket dua.
Dagiti lallaki ti Kiriat-jearim, Cefira, ken Beerot, pitogasut uppat a pulo ket tallo.
Dagiti lallaki ti Rama ken ti Gabaa, innem a gasut duapulo ket maysa.
Dagiti lallaki ti Micmas, sangagasut duapulo ket dua.
Dagiti lallaki ti Bet-el ken Ai, sangagasut duapulo ket tallo.
Dagiti lallaki ti sabali a Nebo, limapulo ket dua.
Dagiti annac ni sabali nga Elam, sangaribu duagasut limapulo ket uppat.
Dagiti annac ni Harim, tallogasut ket duapulo.
Dagiti annac ti Jerico, tallogasut uppat a pulo ket lima.
Dagiti annac ti Lod, Hadid, ken Ono, pitogasut duapulo ket maysa.
Dagiti annac ti Senaa, talloribu siam a gasut ket tallopulo.
Dagiti papadi: dagiti annac ni Jedaias ti balay ni Jesua, siam a gasut pitopulo ket tallo.
Dagiti annac ni Immer, sangaribu limapulo ket dua.
Dagiti annac ni Pasur, sangaribu duagasut uppat a pulo ket pito.
Dagiti annac ni Harim, sangaribu sangapulo ket pito.
Dagiti Levitas: dagiti annac ni Jesua, ni Cadmiel, cadagiti annac ni Odevia, pitopulo ket uppat.
Dagiti cumacanta: dagiti annac ni Asaf, sangagasut uppat a pulo ket walo.
Dagiti agaywan iti ruangan: dagiti annac ni Sallum, dagiti annac ni Ater, dagiti annac ni Talmon, dagiti annac ni Accub, dagiti annac ni Hatita, dagiti annac ni Sobai, sangagasut tallopulo ket walo.
Dagiti Neteineos: dagiti annac ni Siha, dagiti annac ni Hasufa, dagiti annac ni Tabaot.
Dagiti annac ni Kereos, dagiti annac ni Siaa, dagiti anac ni Fadon.
Dagiti annac ni Lebana, dagiti annac ni Hagaba, dagiti annac ni Salmai,
Dagiti annac ni Hanan, dagiti annac ni Giddel, dagiti annac ni Gahar,
Dagiti annac ni Rehaia, dagiti annac ni Resin, dagiti anac ni Necoda,
Dagiti annac ni Gazzam, dagiti annac ni Uzza, dagiti annac ni Fasea.
Dagiti annac ni Besai, dagiti annac ni Meunim, dagiti annac ni Nefusesim,
Dagiti annac ni Bacbuc, dagiti annac ni Hacupha, dagiti annac ni Harhur,
Dagiti annac ni Baslitf, dagiti annac ni Mehida, dagiti annac ni Harsa,
Dagiti annac ni Barcos, dagiti annac ni Sisera, dagiti annac ni Tema,
Dagiti annac ni Nesia, dagiti annac ni Hatifa.
Dagiti annac dagiti ad-adipen ni Salomon: dagiti annac ni Sotai, dagiti annac ni Soferet, dagiti annac ni Perida,
Dagiti annac ni Jahala, dagiti annac ni Darcon, dagiti annac ni Giddel,
Dagiti annac ni Sefatias, dagiti annac ni Hattil, dagiti annac ni Pokeret-hassebaim, dagiti annac ni Amon.
Amin dagiti Netineos, ken dagiti annac dagiti ad-adipen ni Salomon, tallo gasut siam a puloda ket dua.
Ket dagitoy isuda idi dagiti simmang-at a naggapu iti Tel-mela, Tel-harsa, Kerub, Addon, ken Immer; ngem dida nabalin nga impanecnec dagiti balbalay dagiti ammada, uray ti caputotanda no insuda naggapuda iti Israel;
Dagiti annac ni Dalaia, dagiti annac ni Tobias, dagiti annac ni Necoda, innem a gasut uppat a pulo ket dua.
Ket cadagiti papadi: dagiti annac ni Habaias, dagiti annac ni Hackoz, dagiti annac ni Berzillai, a nangasawa idi iti maysa cadagiti annac a babbai ni Berzillai a Galaadita, ket nanaganan idi a mayannurot iti naganda.
Dagitoy sinapulda ti nacairegistoanda iti tengnga dagidiay a nabilang iti pinoonpoon, ngem saan idi a nasaracan: gapuna a naipatoda a narugit, ket naiccatda iti kinapadi.
Ket kinuna ti gobernador cadacuada, a dida mangan coma cadagiti casantoan unay a banag, agingga iti nacapagtacder idiay ti maysa a padi agraman Urim ken Tumim.
Ti dagup ti gimong a naguornong uppat a pulo ket dua a ribu tallogasutda ket innem a pulo.
Sabali laeng dagiti ad-adipenda a lallaki ken babbai, a pitoribu tallogasuttallopulo ket pito: ket addaanda idi iti dua gasut uppat a pulo ket lima nga agcancanta a lallaki ken babbai.
Dagiti cabayoda pitogasut tallopuloda ket innem; dagiti muloda, duagasut uppat a pulo ket lima;
Dagiti camelloda, uppat a gasut tallopulo ket lima; dagiti asnoda, innem a ribu pitogasut ket duapulo.
Ket dagiti dadduma a naggapu cadagiti pangoloen dagiti balbalay dagiti amma nangtedda a maipaay iti aramid
Ti gobernador intedna iti paggamengan ti sangaribu a daric a balitoc, limapulo a palangana, limagasut ket tallopulo a pagan-anay dagiti papadi.
Ket dagiti dadduma cadagiti pangoloen dagiti balbalay cadagiti amma intedda iti paggamengan ti aramid duapulo a ribu a daric a balitoc, ken duaribu ket duagasut a libra a pirac.
Ket ti inted ti matda cadagiti tattao duapulo a ribu a daric idi a balitoc, ken duaribu a libra a pirac, ken innem a pulo ket pito a pagan-anay dagiti papadi.
Iti casta dagiti papadi, ken dagiti Levitas, ken dagiti agaywan iti ruangan, ken dagiti cumacanta, ken ti dadduma cadagiti tattao, ken dagiti Natineos, ken amin nga Israel nagnaedda cadagiti il-ilida
Ket idi a ti maicapito a bulan dimteng, dagiti annac ti Israel addadan cadagiti il-ilida.
Ket amin a tattao naguornongda a cas maymaysa a tao idiay nalawa a disso nga adda idi iti sango ti ruangan ti danum; ket nagsaoda ken Esdras nga escriba tapno yegna ti libro ti linteg ni Moises, nga imbilin ni Jehova iti Israel.
Ket ni Esdras a padi inyegna ti linteg iti sango ti gimong, dagiti lallaki man ken babbai agpadpada, ken amin a nacabalin a dumngeg a macaawat, iti umuna nga aldaw ti maicapito a bulan.
Ket binasana idiay, iti sango ti nalawa a disso nga adda idi iti sango ti ruangan ti danum manipud iti agsapa agingga iti matoon, iti saclang dagiti lallaki ken babbai, ken dagidiay macabalin nga umawat; ket dagiti pagdengngeg dagiti amin a tattao siiimdengda idi iti libro ti linteg.
Ket nagtacder ni Esdras nga escriba iti rabaw ti maysa a pulpito a cayo, nga inaramidda a maipaay iti gacat; ket iti sikiganna nagtacder da Matitias, Sema, Anias, Urias, Helcias, ken Maasias, iti macanawan; ket iti macatigid, da Padaia, Misael, Malkias, Hasum, Hasbadana, Zacarias, ken Mesullam.
Ket ni Esdras inucradna ti libro iti imatang dagiti amin a tattao (ta adda idi iti ngatoen, dagiti amin a tattao); ket idi nga isu ti inucradna, nagtacder amin a tattao.
Ket ni Esdras impadayawna ni Jehova, a dackel a Dios; ket insungbat ti amin a tattao, Sapay coma Sapay coma, a binuyog ti panangingatoda cadagiti im-imada: ket inrucnoyda dagiti ol-oloda, ket nagcararagda ken Jehova a sidudumogda iti daga.
Casta met da Jesua, Bani, Sarabias, Jamin, Accub, Sebetai, Odias, Maasias, Calita, Azarias, Josabad, Hanan, Pelaia, ken dagiti Levitas, impaawatda ti linteg cadagiti tattao; ket nagtacder dagiti tattao cadagiti dissoda.
Ket binasada iti libro, iti linteg ti Dios, a silalawag; ket intedda ti cababagasna cas naawatanda iti panagbasa.
Ket ni Nehemias, a gobernador idi, ken ni Esdras a padi nga escriba ken dagiti Levitas, a nangisuro cadagiti tattao, kinunada cadagiti amin a tattao, Daytoy nga aldaw isu ti nasantoan ken Jehova a Diosyo; dicay agdung-aw, wenno dicay agsangit
Ta amin a tattao nagsangit, idi a nangngegda dagiti sasao ti linteg.
Idin kinunana cadacuada, Incay iti dalanyo, mangancayo iti nalucmeg, ken uminumcayo iti nasam-it, ket ibaonyo dagiti apag iti daydiay a di-naisaganaan ti uray aniaman; ta daytoy nga aldaw isu ti nasantoan iti Apotayo: dicay mapaldaang; ta ti rag-o ni Jehova isu ti pigsayo.
Iti casta pinagulimec dagiti Levitas amin dagiti tattao, a kinunada, Agtalnacayo, ta ti aldaw nasantoan; dicay mapaldaang.
Ket amin dagiti tattao napanda iti dalanda tapno mangan, ken uminum ken ibaonda dagiti apag, ken agaramidda iti dackel a ragsac, agsipud ta naawatanda dagiti sasao a naipalawag cadacuada.
Ket iti maicadua nga aldaw dagiti pangoloen dagiti balbalay dagiti amma dagiti amin a tattao, dagiti papadi, ken dagiti Levitas, timmaripnongda ken Esdras nga escriba, tapno imdenganda met laeng dagiti sasao ti linteg.
Ket nasaracanda a naisurat iti linteg, no casano ti imbilin idi ni Jehova iti pannacaaramat ni Moises, nga agnaed coma dagiti annac ti Israel cadagiti sapaw iti fiesta ti maicapito a bulan;
Ket isu ti ipalawagda ken iwarragawagda coma cadagiti amin nga il-ili, ken, idiay Jerusalem, a cunaenda, Rumuarcayo agingga iti bantay, ket mangyegcayo cadagiti sangsanga ti olivo, ken sangsanga ti olivo nga atap, ken sangsanga ti mirto, ken sangsanga ti palma, ken sangsanga dagiti narucbos a caycayo, tapno agaramidtayo cadagiti sapaw, a cas naisurat.
Iti casta rimmuar dagiti tattao, ket nagisangpetda, ket isuda met laeng nagaramidda cadagiti sapaw, tunggal maysa iti rabaw ti atep ti balayna, ken cadagiti paraangan da, ken cadagiti paraangan ti balay ti Dios, ken idiay nalawa a disso ti ruangan ti danum, ken idiay nalawa a disso ti ruangan ni Efraim.
Ket amin a gimong dagidiay a rimmuar manen a naggapu iti pannacacayaw nagaramidda cadagiti sapaw, ket nagnaedda cadagiti sapaw: ta nanipud cadagiti al-aldaw ni Josue nga anac a lalaki ni Nun agingga iti daydi nga aldaw, dagiti annac ti Israel saanda nga inaramid ti casta
Ket adda idi dackel unay a ragsac.
Casta met iti inaldawaldaw, manipud iti umuna nga aldaw agingga iti maudi nga aldaw, isu nagbasa iti libro ti linteg ti Dios
Ket isuda nagfiestada bayat iti pito nga aldaw; ket iti maicawalo nga aldaw isu idi ti maysa a nadaeg a gimong, a mayalubog iti annuruten.
Iti maicaduapulo ket uppat nga aldaw ti daytoy a bulan naguornong dagiti annac ti Israel iti panagayunar, ken agraman cawes a nakersang, ken daga iti rabawda.
Ket limmasin ti putot ti Israel cadagiti amin a gangannaet, ket nagtacderda, ken impudnoda dagiti basbasolda, ken dagiti kinadangcoc dagiti ammada.
Ket nagtacderda iti dissoda, ket nagbasada iti libro ti linteg ni Jehova a Diosda iti maysa nga apagcapat ti aldaw; ket iti sabali nga apagcapat nagpudnoda, ken nagcararagda ken Jehova a Diosda.
Idin nagtacder iti ngato dagiti tucad dagiti Levitas, da Jesua, Bani, Cadmiel, Sabanias, Bunni, Serebias, Bani, ken Kenani, ket nagickisda iti natbag a timec ken Jehova a Diosda,
Idin dagiti Levitas a da Jesua, Cadmiel, Bani, Hasebnias, Serebias, Odaias, Sebanias, ken Petahia, kinunada, Tumacdercayo ken benditoenyo ni Jehova a Diosyo manipud agnanayon agingga iti agnanayon; ket bendito ti naganmo a nagloriaan, isu a natantan-oc ngem iti amin a bendicion ken dayaw.
Sica ni Jehova, sica laeng a maymaysa; inaramidmo ti langit, a langit dagiti langlangit, agraman iti amin a buyotda, ti daga ken amin nga adda kencuana, dagiti taaw ken amin nga adda cadacuada, ket igigirmo ida amin; ket agcararag kenca ti buyot ti langit.
Sica ni Jehova a Dios, a nangpili ken Abram, ken nangiruar kencuana idiay Ur dagiti Caldeos, ket intedmo kencuana ti nagan nga Abraham,
Ket nasaracam ti pusona a matalec iti sangoanam, ket intulagmo kencuana nga itdem ti daga ti Cananeo, ti Jetteo, ti Amorreo, ken ti Ferezeo, ken ti Jebuseo, ken ti Gergeseo, tapno itdem iti putotna, ket tinungpalmo dagiti saom ta nalintegca.
Ket kinitam ti pannacaparigat dagidi ammami idiay Egipto, ket impangagmo ti asugda iti denna ti Baybay a Nalabaga,
Ket intedmo dagiti pagilasinan ken datdatlag ken Faraon, ken cadagiti amin nga ad-adipenna, ken amin a tattao ti dagana; ta ammom idi a nagaramidda a sipapalangguad unay a maibusor cadacuada, ket nanagananca iti maysa a nagan, a cas itoy nga aldaw.
Ket biningaymo di baybay iti sangoananda, iti casta a limmasatda iti tengnga ti baybay iti daga a namaga; ket dagiti agcamat cadacuada impalladawmo cadagiti tucoc, cas maysa a bato iti uneg dagiti mannacabalin a dandanum.
Maysa pay iti maysa a monmon nga ulep indalanmo ida iti aldaw; ken iti maysa a monmon nga apuy iti rabii, tapno lawagam ida iti dalan a pagnaanda coma.
Bimmabaca met idiay rabaw ti bantay Sinai, ket kinasaom ida manipud langit, ket intedmo cadacuada dagiti nalinteg nga anannuruten ken dagiti pudno a linlinteg, dagiti naimbag nga al-alagaden ken bilbilin,
Ken impacaammom cadacuada ti nasantoan nga aldaw a panaginana, ket imbilinmo cadacuada dagiti bilbilin, ken al-alagaden, ken maysa a linteg, iti pannacaaramat ni Moises nga adipenmo,
Ket iniccam ida ti tinapay a naggapu iti langit a gapu iti bisinda, ket inruarmo ti danum a maipaay cadacuada a naggapu idi bato a gapu iti wawda, ket binilinmo ida tapno sumrecda coma a mangtagicua iti daga nga insapatam nga ited cadacuada.
Ngem isuda ken dagiti ammami nagaramidda a sipapalangguad, ket pinatangkenda ti teltelda, ket dida impangag dagiti bilbilinmo,
Ket indianda ti nagtulnog, dida linagip dagiti datdatlagmo nga inaramidmo iti tengngada, no di ket pinatangkenda ti teltelda, ket iti isusukirda nangdutocda iti maysa a capitan tapno agsublida iti kinabag-en
Ngem sica ti maysa a Dios a nadadaan a mamacawan naparabur ken manangngaasi, natanang nga agpungtot ken nawadwad iti kinamanangngaasi, ket dica indian ida.
Wen, idi inyaramidanda ida iti maysa a sinucog a sinan-urbon a vaca, ket kinunada, Daytoy ti Diosmo a nangaon kenca idiay Egipto, ket inaramidda dagiti dadackel a pananggargari;
Nupay casta sica cadagiti nawadwad a kinamanangngaasim dica indian ida idiay let-ang: ti monmon nga ulep saan a pinanawan iti rabawda iti aldaw, tapno iturongna ida iti dalan; uray ti monmon nga apuy iti rabii, tapno iparangarangna cadacuada ti lawag, ken ti dalan a pagnaanda coma.
Intedmo met ta naimbag nga Espiritum tapno mangisuro cadacuada, ket dica met inkedked ti manam iti ngiwatda, ket iniccam ida ti danum a gapu iti wawda.
Wen, uppat a pulo a tawen a tinaraonam ida idiay let-ang, ket dida nagcurang iti aniaman: dagiti pagan-anayda dida dimmaan, ket dagiti sacsacada dida limteg.
Maysa pay intedmo cadacuada dagiti pagpagarian ken il-ili, nga inwarasmo gapu ti gasat a mayannurot cadagiti bingayda: iti casta tinagicuada ti daga ni Sejon, a ti met laeng daga ti ari ti Jesebon, ken ti daga ni Og nga ari ti Basan.
Pinaadum met dagiti annacda a cas cadagiti bitbitwen ti langit, ket inserrecmo ida iti daga a nasaom cadagiti ammada, a sumrecda coma a mangtagicua ti dayta.
Iti casta simrec dagiti annac ket tinagicuada ti daga, ket pinarucmam iti sangoananda dagiti nagnaed iti daga dagiti Cananeos, ket intedmo ida cadagiti im-imada, agraman cadagiti arida ken dagiti tattao ti daga, tapno aramidenda cadacuada ti cas kinayatda.
Ket innalada dagiti nasarikedkedan nga il-ili, ken ti nadam-eg a daga, ken tinagicuada dagiti balbalay a napno cadagiti nasayaat a banbanag, bitbito nga inaramid, inuv-uvasan, ken inol-olivaan, ken caycayo nga agbunga a nawadwad: iti casta nanganda, ken napnecda, ket napalucmegda, ken nagrag-oda iti dackel a kinaimbagmo.
Nupay casta nasungitda, ken simmukirda a maicaniwas kenca, ket impalladawda iti licudanda ti lintegmo, ket pinatayda dagiti mammadtom a nangsacsi iti maibusor cadacuada tapno isublida coma ida manen kenca, ket inaramidda dagiti dadackel a pananggargari.
Gapuna nga inyawatmo ida iti ima dagiti cabusorda, a namarigat cadacuada: ket iti aldaw ti riribucda, idi immasugda kenca, nangipangagca nanipud langit; ket mayannurot cadagiti nawadwad a caasim iniccam ida cadagiti mangisalacan a nangisalacan cadacuada iti ima dagiti cabusorda.
Ngem iti calpasan ti panaginanada; inaramidda manen ti dakes iti sangoanam; gapuna a binay-am ida iti ima dagiti cabusorda, iti casta inturayanda ida; nupay casta idi a nagsublida, ken immasugda kenca, nangipangagca nanipud langit; ket inispalmo ida cadagiti adu a daras a mayannurot cadagiti caasim,
Ket pinanecnecam ti maicaniwas cadacuada, tapno yegmo ida manen iti lintegmo
Nupay casta nagaramidda a sipapalangguad, ken dida impangag dagiti bilbilinmo, no di ket nagbasolda a maibusor cadagiti ipaannurotmo (isu a no tungpalen ti maysa a tao, agbiagto cadacuada), ket inlisida ti abaga, ken pinatangkenda ti teltelda, ket dida kinayat ti dimngeg.
Nupay casta inanusam ida bayat iti adu a tawen, ket nangpanecnecca a maibusor cadacuada gapu iti Espiritum iti pannacaaramat dagiti mammadtom: nupay casta dida kinayat ti nangipangag; gapuna nga intedmo ida iti ima dagiti tattao cadagiti dagdaga.
Nupay casta iti nawadwad a caasim dica ginibus ida, dica met indian ida; ta sica ti naparabur ken manangngaasi a Dios.
Ita ngarud, Diosmi, ti dackel, a mannacabalin, ket nacakigkigtot a Dios, a mangsalimetmet iti tulag ken kinamanangngaasi, dica palubosan nga agparang ita sangoanam a cas bassit ti amin a rigat, nga immay cadacami, cadagiti pangpangoloenmi, ken cadagiti papadimi, ken cadagiti mammadtomi, ken cadagiti ammami, ken iti amin nga ilim, nanipud idi tiempo dagiti ar-ari ti Asiria agingga itoy nga aldaw.
Nupay casta nalintegca iti amin a naipaay cadacami; ta nagaramidca a sipupudno, ngem nagaramidcami a sidadangcoc.
Uray dagiti ar-arimi, pangpangoloenmi, papadimi, wenno dagidi ammami, dida sinalimetmetan ti lintegmo, dida met impangag dagiti bilbilinmo ken dagiti pangpanecnecmo a pinangsacsim a maibusor cadacuada.
Ta didaca nagservian iti pagarianda, ken iti dackel a kinaimbagmo nga intedmo cadacuada, ken iti dackel ken nataba a daga nga intedmo iti sangoda, dida nagbawingan dagiti nadangcoc nga aramidda.
Adtoy, dacami dagiti ad-adipenmo itoy nga aldaw, ket no maipapan iti daga nga intedmo cadagiti ammami a canenda ti bungana ken ti imbagna, adtoy, ad-adipencami kencuana.
Ket mangted iti adu nga apit cadagiti ar-ari nga insaadmo cadacami a gapu cadagiti basbasolmi: casta met nga agturayda cadagiti bagbagimi, ken cadagiti vacvacami cas pagayatanda, ket dacami naparigatcami iti napalalo.
Ket nupay casta gapu amin cadagitoy agaramidcami iti maysa a nalagda a tulag, ket isu ti isuratmi; ket dagiti pangoloenmi, dagiti Levitasmi, ken dagiti papadimi isaadda ti tanda kencuana.
Dagidi nangisaad ti tanda isuda: da Nehemias a gobernador, nga anac ni Hacalias, ni Sedecias.
Saraias, Azarias, Jeremias,
Pasur, Amarias, Melkias,
Hattus, Sabenias, Malluc,
Harim, Meremot, Obadias,
Daniel, Gineton, Baruch,
Mesullam, Abias, Mijamin,
Maazias, Bilgai, Semeias; dagitoy isuda idi dagiti papadi.
Ket dagiti Levitas: iti pannacanaganda, da Jesua nga anac a lalaki ni Azanias, ni Binui cadagiti annac a lallaki ni Henadad, ni Cadmiel;
Ken dagiti cacabsatda, da Sebanias, Odaia, Celita, Palaias, Hanan,
Mica, Rehob, Hasabias,
Zacur, Rerebias, Sebanias,
Odaia, Bani, Beninu.
Dagiti pangoloen dagiti tattao: da Faros, Pahat-moab, Elam, Zattu, Bani,
Bunni, Azgad, Bebai,
Adonias, Bigvai, Adin,
Ater, Ezekias, Azur,
Odaia, Hasum, Besai,
Harif, Anatot, Nebai,
Magpias, Mesullam, Hezir,
Mesezabel, Sadoc, Jadua,
Palatias, Hanan, Anaias,
Hoseas, Hananias, Asub,
Lohes, Pilha, Sobec,
Rehum, Hasabna, Maascias,
Ahijas, Hanan, Anan,
Malluc, Harim, Baana.
Ket ti matda cadagiti tattao, dagiti papadi, dagiti Levitas, dagiti agaywan iti ruangan, dagiti cumacanta, dagiti Netineos, ken amin dagiti nangisina cadagiti bagida cadagiti tattao dagiti dagdaga iti linteg ti Dios, dagiti assawada a babbai dagiti annacda a lallaki ken babbai, tunggal maysa nga addaan idi pannacaammo ken pannacaawat;
Timmiponda cadagiti cacabsatda, cadagiti natacnengda, ket simrecda iti maysa a lunod, ken iti maysa a sapata, a magnada iti linteg ti Dios, a naited idi gapu ken Moises nga adipen ti Dios, ken sungputenda nga aramiden amin dagiti bilbilin ni Jehova nga Apotayo ken dagiti ipaannurotna ken dagiti ipaalagadna;
Ket ditay ited coma dagiti annactayo a babbai cadagiti tattao ti daga, ditay met alaen dagiti annacda a babbai a maipaay cadagiti annactayo a lallaki;
Ket no dagiti tattao ti daga agyegda cadagiti tagtagilaco wenno bucbukel iti aldaw a panaginana tapno lacoenda, ditay coma gumatang cadacuada iti aldaw a panaginana, wenno iti maysa a nasantoan nga aldaw ket ipalubostayo coma ti tawen a maicapito a panangsubbot cadagiti ututang.
Mangaramidtayo met cadagiti annuruten a maipaay cadatayo, tapno paannongantayo dagiti bagbagitayo iti apagcatlo ti maysa a siclo a maipaay iti panagservi iti balay ti Diostayo;
Maipaay iti tinapay ti pamarang, ken maipaay iti cancanayon a daton a macan, ken maipaay iti cancanayon a daton a mapuuran, maipaay cadagiti aldaw a panaginana, maipaay cadagitqgi kellep, maipaay cadagiti nakedngan a fiesta, ken maipaay cadagiti nasantoan a banbanag, ken maipaay cadagiti datdaton ti basol tapno pangaramid iti pannacaabbong a maipaay iti Israel, ken maipaay iti amin nga aramid ti balay ti Diostayo.
Ket paggiginnasangasatentayo, dagiti papadi, ken dagiti Levitas, ken dagiti tattao, a maipaay iti daton a cayo, tapno isu ti iyegda iti balay ti Diostayo, a mayannurot cadagiti balbalay dagiti ammatayo, cadagiti natudingan a tiempo, iti tinawentawen, tapno puuranda iti rabaw ti altar ni Jehova a Diostayo, cas adda a naisurat iti linteg;
Ken tapno iyegda dagiti umuna a bungbunga ti dagatayo, ken dagiti umuna a bungbunga ti amin a bunga ti amin a kita dagiti caycayo, iti tinawentawen, idiay balay ni Jehova;
Casta met ti inaunaan cadagiti annactayo a lallaki, ken dagiti vacvacatayo, cas adda a naisurat iti linteg, ken dagiti inaunaan nga annac dagiti vacatayo ken carnerotayo, tapno iyegda iti balay ti Diostayo cadagiti papadi nga agannong idiay balay ti Diostayo;
Ket iyegtayo coma dagiti umuna a bungbunga ti gamaytayo, ken dagiti datontayo a maitayag, ken ti bunga ti amin a kita dagiti cayo, ti baro nga arac ken lana, cadagiti papadi, cadagiti sagumbi ti balay ti Diostayo; ken dagiti apagcapullo nga aggapu iti dagatayo a maipaay cadagiti Levitas; ta isuda, dagiti Levitas, awatenda coma dagiti apagcapullo dagiti apittayo cadagiti isu-amin nga il-ili.
Ket ti sacerdote nga anac ni Aaron makicaduanto cadagiti Levitas, intono dagiti Levitas agalada cadagiti apagcapullo: ket yulinto dagiti Levitas ti apagcapullo dagiti apagcapullo idiay balay ti Diostayo cadagiti saguimbiiti uneg ti balay ti gameng.
Ta dagiti annac ti Israel ken dagiti annac ni Levi iyegdanto ti daton a maitayag a trigo, baro nga arac, ken lana, cadagiti sagumbi, a yan dagiti alicamen ti santuario, ken dagiti sacerdote nga agannong, ken dagiti agaywan iti ruangan, ken dagiti cumacanta; ket ditayto baybay-an ti balay ti Diostayo.
Ket nagnaed dagiti pangpangoloen dagiti tattao idiay Jerusalem naggiginnasat met ti matda cadagiti tattao, tapno iyegda ti maysa cadagiti sangapulo nga agtaeng idiay Jerusalem a ciudad a nasantoan, ken ti maminsiam cadagiti sabali nga il-ili.
Ket binendicionan ti umili dagiti amin a lallaki a siaayat a nangipaay cadagiti bagida met laeng nga agtaeng idiay Jerusalem.
Dagitoy isuda idi dagiti pangoloen ti provincia a nagnaed idiay Jerusalem: ngem cadagiti il-ili ti Juda nagnaed ti tunggal maysa iti cucuana cadagiti il-ilida, cayatna a sawen, ti Israel, dagiti papadi, ken dagiti Levitas, ken dagiti Netineos, ken dagiti annac dagiti ad-adipen ni Salomon.
Ket idiay Jerusalem nagnaed dagiti dadduma cadagiti annac ni Juda, ken cadagiti annac ni Benjamin
Cadagiti annac ni Juda: ni Ataias nga anac a lalaki ni Uzias, nga anac a lalaki ni Zacarias, nga anac a lalaki ni Amarias, nga anac a lalaki ni Sefatias, nga anac a lalaki ni Mahalaleel, cadagiti annac ni Fares;
Ken ni Maasias nga anac a lalaki ni Baruc, nga anac a lalaki ni Colhoze, nga anac a lalaki ni Hazaias, nga anac a lalaki ni Adaias, nga anac a lalaki ni Joiarib, nga anac a lalaki ni Zacarias, nga anac a lalaki ni Seloni.
Amin dagiti annac ni Fares a nagnaedda idiay Jerusalem uppat a gasut innem a puloda ket walo a lallaki a mamaingel.
Ket dagitoy dagiti annac a lallaki ni Benjamin: ni Salu nga anac a lalaki ni Mesullam, nga anac a lalaki ni Joed, nga anac a lalaki ni Padaias, nga anac a lalaki ni Colaias, nga anac a lalaki ni Maaseias, nga anac a lalaki ni Utiel, nga anac a lalaki ni Jesaia.
Ket iti sumaganad kencuana ni Gabbai, ni Sallai, siam a gasut duapuloda ket walo.
Ket ni Joel nga anac a lalaki ni Zecri isu idi ti agimatang cadacuada; ket ni Juda nga anac a lalaki ni Assenua isu idi ti maicadua a pangolo ti ciudad.
Cadagiti papadi: ni Jedaias, nga anac ni Joiarib, ni Jakin,
Ni Seraias nga anac ni Helcias, nga anac a lalaki ni Mesullam, nga anac a lalaki ni Sadoc, nga anac a lalaki ni Meraiot, nga anac a lalaki ni Ahitub, nga agturay iti balay ti Dios,
Ken dagiti cacabsatda a nagaramid ti aramid iti balay, walogasut duapuloda ket dua; ken ni Adaias nga anac a lalaki ni Jeroham, nga anac a lalaki ni Pelalias, nga anac a lalaki ni Amsi nga anac a lalaki ni Zacarias, nga anac a lalaki ni Fasur, nga anac a lalaki ni Malkias.
Ken dagiti cacabsatna, a pangpangoloen dagiti balbalay dagiti amma, duagasut uppat a puloda ket dua; ken ni Amasai nga anac a lalaki ni Azarael, nga anac a lalaki ni Azai, nga anac a lalaki ni Mesillemot, nga anac a lalaki ni Immer,
Ken dagiti cacabsatda, dagiti lallaki a mannacabalin ken maingel, sangagasut duapuloda ket walo
Ket ti agaywan cadacuada isu idi ni Zabdiel, nga anac a lalaki ni Hedolim.
Ket cadagiti Levitas: ni Semaias, nga anac a lalaki ni Hassub, nga anac a lalaki ni Azricam, nga anac a lalaki ni Hasabias, nga anac a lalaki ni Buni;
Ken da Sabetai ken Josabad, cadagiti pangoloen dagiti Levitas, nga agimatang idi cadagiti annongen iti ruar ti balay ti Dios;
Ken ni Matanias nga anac a lalaki ni Mica, nga anac a lalaki ni Zabdi, nga anac a lalaki ni Asaf, nga isu idi ti pangolo a mangrugi iti panagyaman iti cararag, ket ni Bacbucias, ti maicadua cadagiti cacabsatna; ken ni Abda nga anac a lalaki ni Samua, nga anac a lalaki ni Galal, nga anac a lalaki ni Gedutun.
Amin dagiti Levitas idiay nasantoan a ciudad duagasut walopuloda ket uppat.
Maysa pay dagiti agaywan iti ruangan, da Accub, Talmon, ken dagiti cacabsatda, a nagbantay cadagiti ruangan, sangagasut pitopuloda ket dua.
Ket ti matda iti Israel, cadagiti papadi, cadagiti Levitas, addada idi cadagiti amin nga il-ili ti Juda tunggal maysa iti tawidna.
Ngem dagiti Netineos nagnaedda idiay Ofel: ket da Siha ken Gispa isuda idi ti pangoloen cadagiti Netineos.
Ti agaywan met cadagiti Levitas idiay Jerusalem isu idi ni Uzzi nga anac a lalaki ni Bani, nga anac a lalaki ni Hasabias, nga anac a lalaki ni Mattanias, nga anac a lalaki ni Mica, cadagiti annac a lallaki ni Asaf, dagiti cumacanta, iti annongen iti balay ti Dios.
Ta adda idi maysa a bilin a naggapu iti ari a maipapan cadacuada, ken maysa a nakedngan a taraon a maipaay cadagiti cumacanta, cas masapul iti tunggal aldaw.
Ket ni Petahias nga anac a lalaki ni Mesezabel, cadagiti annac ni Zera nga anac a lalaki ni Juda, adda idi iti panangidalan ti ari cadagiti amin a panggep a maipapan iti umili.
Ket maipanggep cadagiti purpuroc, agraman cadagiti taltalonda, dadduma cadagiti annac ni Juda nagnaedda idiay Cariat-arbe ken cadagiti il-ilina, ken idiay Dibon ken cadagiti il-ilina, ken idiay Jecabseel ken cadagiti purpurocna,
Ken idiay Jesua, ken idiay Molada, ken idiay Bet-pelet,
Ken idiay Hasar-sual, ken idiay Beer-seba ken cadagiti il-ilina,
Ken idiay Siclag, ken idiay Mecona ken cadagiti il-ilina,
Ken idiay En-rimmon, ken idiay Serea, ken idiay Jermut,
Zanoa, Adullam, ken cadagiti purpurocda, Lakis ken cadagiti taltalonna, Azeca ken cadagiti il-ilina
Iti casta nagpacarsoda nanipud iti Beer-seba agingga ti lobong ti Hinnom.
Dagiti annac ni Benjamin met nagnaedda manipud Gaba nga agtuloy, idiay Micmas ken Aia, ken idiay Bet-el ken cadagiti il-ilina,
Idiayi Anatot, Nob, Anania,
Hazor, Rama, Gittaim,
Hadid, Seboim, Neballat,
Lod, ken Ono, a lobong dagiti nalaing nga agar-aramid.
Ket cadagiti Levitas, dagiti dadduma cadagiti pannacadasdasig iti Juda naitiponda idi iti Benjamin.
Dagitoy isuda dagiti papadi ken dagiti Levitas a nakipagsang-at cada Zorobabel nga anac a lalaki ni Salatiel, ken Jesua: da Saraias, Jeremias, Esdras,
Amarias, Malluc, Hattus,
Secanias, Rehum, Meremot,
Addo, Gineto, Abias,
Miamin, Maadias, Bilga,
Semaias, Joiarib, Jedaias,
Sallum, Amoc, Helcias, Jedaias
Dagitoy isuda idi dagiti pangoloen dagiti papadi ken dagiti cacabsatda cadagidi al-aldaw ni Jesua.
Maysa pay dagiti Levitas: da Jesua, Binui, Cadmiel, Serebias, Juda, ken Matanias, nga isu idi ti pangolo iti panagyaman, isu ken dagiti cacabsat.
Casta met da Bacbukias, ken Uno addada idi iti sangoanan dagiti cacabsatda a mayalubog iti annongda.
Ket ni Jesua pinutotna ni Joiakim ket ni Joiakim pinutotna ni Eliasib, ket ni Eliasib pinutotna ni Joiada,
Ket ni Joiada pinutotna ni Jonatan, ket ni Jonatan pinutotna ni Jaddua.
Ket cadagiti al-aldaw ni Joiakim dagiti papadi a pangoloen dagiti balbalay dagiti amma isuda idi: ken Seraias, ni Meraias; ken Jeremias, ni Jananias;
Ken Esdras, ni Mesullam; ken Amarias, ni Johanan;
Ken Melicai, ni Jonatan; ken Sebanias, ni Jose;
Ken Harim, ni Adna; ken Meraiot, ni Helcai;
Ken Iddo, ni Zacarias; ken Ginneton, ni Mesullam;
Ken Abias, ni Zecri; ken Miniamin, ken Moadias, ni Piltai;
Ken Bilga, ni Sammua; ken Semaias, ni Jonatan;
Ken Joiarib, ni Matenai; ken Jedaias, ni Uzzi;
Ken Sellai, ni Callai; ken Amoc, ni Eber;
Ken Helcias, ni Hasabias; ken Jedaias, ni Natanael.
Ti maipapan cadagiti Levitas, cadagidi aldaw da Eliasib, Joiada, Johanan, ken Jaddua, naisuratda idiay dagiti pangoloen dagiti balbalay dagiti amma; casta met dagiti papadi, iti panagari ni Dario a Persiano.
Dagiti annac a lallaki ni Levi, dagiti pangoloen dagiti balbalay dagiti amma, naisuratda iti libro dagiti cronicas, agingga cadagiti aldaw ni Johanan nga anac a lalaki ni Eliasib.
Ket dagiti pangoloen dagiti Levitas: da Hasabias, Serebias, ken Jesua nga anac a lalaki ni Cadmiel, agraman cadagiti cacabsatda iti sangoananda, tapno agdayaw ken agyamanda a mayalubog iti bilin ni David a lalaki ti Dios nga agbantayda iti batangda.
Da Mathanias, Bacbukias, Obadias, Mesullam, Talmon, ken Accub, isuda idi dagiti agbantay iti ruangan nga agaywan cadagiti balbalay a pagrikepan dagiti ruruangan.
Dagitoy naaddada cadagiti aldaw ni Joakim, nga anac a lalaki ni Jesua, nga anac a lalaki ni Josedac, ken cadagidi al-aldaw da Nehemias a gobernador, ken ni padi Esdras nga escriba.
Ket idi pannacaidaton ti bacud ti Jerusalem sinapulda dagiti Levitas cadagiti amin a disdissoda, tapno iyegda ida idiay Jerusalem, tapno salimetmetanda ti pannacaidaton iti ragsac, cadagiti panagyaman agpadpada, ken iti panagcanta, agraman piangpiangpiang, salsalterio, ken ar-arpa.
Ket dagiti annac a lallaki dagiti cumacanta naguornongda, a naggapu iti tanap iti aglicmut iti Jerusalem, ken castamet manipud cadagiti purpuroc dagiti Netofatitas;
Casta met nanipud Bet-galgal, ken naggapu cadagiti taltalon ti Gabaa ken Azmabet: ta dagiti cumacanta imbangonda cadacuada dagiti purpuroc a naglicmut iti Jerusalem.
Ket ginugoranda dagiti bagbagida dagiti papadi ken dagiti Levitas; ket ginugoranda dagiti tattao, ken dagiti ruruangan, ken ti bacud.
Idin inyulic dagiti pangoloen ti Juda iti rabaw ti bacud, ket nangdutocac iti dua a dackel a pangen nga agyaman ken aglibut; a ti maysa napan iti macanawan iti rabaw ti bacud nga agturong iti ruangan ti pagiblengan.
Ket simmurot cadacuada da Osaias, ken ti caguddua dagiti pangpangoloen ti Juda,
Ken da Azarias, Esdras, Mesullam,
Juda, Benjamin, Semaias, ken Jeremias.
Ken dadduma cadagiti annac a lallaki dagiti papadi a sitatangguyobda: ni Zacarias nga anac a lalaki ni Jonatan, nga anac a lalaki ni Semaias, nga anac a lalaki ni Matanias, nga anac a lalaki ni Micaias, nga anac a lalaki ni Zacur, nga anac a lalaki ni Asaf;
Ken dagiti cacabsatna, da Semeias, Azarael, Milalai, Gilelai, Maia, Natanael, Juda, ken Hanani, a siiiggemda cadagiti arwaten ti musica ni David a lalaki ti Dios; ket ni Esdras nga escriba adda iti sangoda.
Ket iti ruangan ti ubbog, ken iti aglinteg iti sangoda, immulida cadagiti tuctucad ti ciudad ni David, idiay sang-atan ti bacud, iti ngato ti balay ni David, agingga met laeng iti ruangan ti danum nga agpadaya.
Ket ti sabali a pangen dagidiay a nagyaman napanda sinabet ida, ket simmurotac cadacuada, a cadduac ti caguddua dagiti tattao, iti rabaw ti bacud, iti ngato ti torre dagiti horhorno, agingga met laeng iti acaba a bacud,
Ken iti ngato ti ruangan ni Efraim, ken iti daan a ruangan, ken iti ruangan ti ican, ken iti ruangan ti torre ni Hananeel, ken ti torre ni Hamat, agingga met laeng iti ruangan dagiti carcarnero: ket nagtacderda a siiintec iti ruangan ti guardia.
Iti casta nagtacder dagiti nagcadua a pangen dagidiay a nagyaman idiay balay ti Dios, ket siac, ken ti caguddua dagiti agturay a caduac;
Ket dagiti papadi, Eliakim, Maaseias, Miniamin, Micais, Elioenai, Zacarias, Hananias, sitatangguyobda;
Ken da Maaseias, Semaias, Eleazar, Uzzi, Johanan, Melkias, Elam, ken Ezer
Ket nagcanta iti natbag dagiti cumacanta, caduada ni Israhia nga agaywan cadacuada.
Ket nangipaayda cadagiti dadackel a sacrificio idi nga aldaw, ket nagrag-oda; ta pinagrag-o ida ti Dios iti dackel a rag-o; ket nagrag-o met dagiti babbai ken dagiti ubbing: iti casta a ti rag-o ti Jerusalem nangeg idi iti adayu unay.
Ket daydi nga aldaw nadutocan dagiti lallaki nga agaywan cadagiti sagsagumbi a maipaay cadagiti gamgameng, maipaay cadagiti datdaton a maitayag, maipaay cadagiti umuna a bungbunga, ken maipaay cadagiti apagcapullo, tapno urnongenda cadacuada, cas mayalubog cadagiti aw-away dagiti il-ili, dagiti apag a nadutocan gapu iti linteg a maipaay cadagiti papadi ken cadagiti Levitas: ta nagrag-o ti Juda a maipaay cadagiti papadi ken cadagiti Levitas a nagtalinaed.
Ket sinalimetmetanda ti incumit ti Diosda, ken ti panangaluad ti panaggugor, ket casta ti inaramid dagiti cumacanta ken dagiti agaywan iti ruangan cas mayannurot iti bilin ni David, ken ni Salomon nga anacna.
Ta cadagidi al-aldaw da David ken Asaf idi ugma adda idi maysa a pangolo dagiti cumacanta, ken dagiti cancanta a pagdayaw ken pagyaman iti Dios.
Ket amin nga Israel cadagiti al-aldaw ni Zorobabel, ken cadagiti aldaw ni Nehemias, intedda dagiti apag dagiti cumacanta ken dagiti agaywan iti ruangan, cas nasapul iti tunggal aldaw: ket inlasinda cadagidiay ti naipaay cadagiti Levitas: ket dagiti Levitas inlasinda cadagidiay ti naipaay cadagiti annac a lallaki ni Aaron.
Iti daydi nga aldaw nagbasada idi libro ni Moises iti panagdengngeg dagiti tattao; ket kencuana nasaracan a naisurat, a ti maysa nga Ammonita, ken maysa a Moabita dida sumrec iti gimong ti Dios iti agnanayon,
Agsipud ta dida insabtan dagiti annac ti Israel iti tinapay ken danum, no di ket tinangdananda ni Balaam a maibusor cadacuada, tapno ilunodna ida: nupay casta ti Diostayo pinagbalinna di lunod a maysa a bendicion.
Ket naaramid, idi a nangngegda ti linteg, nga insinada iti Israel amin a gampor nga adu unay.
Iti sacbay daytoy, ni Eliasib a padi, a nadutocan nga agaywan cadagiti sagumbi ti balay ti Diostayo, idinto a naicabagian ken Tobias,
Nagsagana a maipaay kencuana iti maysa a sagumbi a dackel, isu a nagicabilanda idi casacbayan a tiempo cadagiti datdaton a macan, incienso, ken al-alicamen, ken cadagiti apagcapullo ti trigo, iti baro nga arac, ken iti lana, isuda a naited gapu iti bilin cadagiti Levitas, ken cadagiti cumacanta, ken cadagiti agaywan iti ruangan; ken dagiti datdaton a maitayag a maipaay cadagiti papadi.
Ngem iti amin cadagitoy a tiempo awanac idi iti Jerusalem: ta idi maicatlopulo ket dua a tawen ni Artaxerxes nga ari ti Babilonia napanac iti ari: ket calpasan dagiti dadduma nga al-aldaw dinawatco ti palubos ti ari,
Ket immayac iti Jerusalem, ket naawatac di dakes inaramid ni Eliasib a maipaay ken Tobias, iti panangisaganana kencuana iti maysa a sagumbi cadagiti paraangan ti balay ti Dios.
Ket pinaldaangnac iti napalalo: gapuna nga impalladawco nga inruar iti sagumbi ti amin nga arruaten ti sangcacabbalay ni Tobias.
Idin nagbilinac, ket dinalusanda dagiti sagumbi: ket impanco manen idiay dagiti al-alicamen ti balay ti Dios, agraman cadagiti datdaton a macan ken incienso.
Ket naawatac a dagiti apag dagiti Levitas saanda idi a naited cadacuada; iti casta a dagiti Levitas ken dagiti cumacanta, a nagannong iti aramid, nagtalawda idi tunggal maysa napan iti dagana.
Idin nakisubangac cadagiti turayen, ket kinunac, Apayapay a maidian ti balay ti Dios
Ket inurnongco ida, ket insaadco ida iti yanda.
Iti casta inyeg ti amin a Juda ti apagcapullo ti trigo ken ti baro nga arac ken ti lana cadagiti paggamengan.
Ket nangisaadac cadagiti agaywan cadagiti gamgameng, da Selemias a padi, ken Sadoc nga escriba, ken cadagiti Levitas, ni Padaias: ket ti sumaruno cadacuada isu idi ni Hanan nga anac a lalaki ni Zaccur, nga anac a lalaki ni Matanias; ta isuda naibilangda a matalec, ket ti akemda isu idi ti panagpawaras cadagiti cacabsatda.
Lagipennac, O Diosco, iti maipapan itoy, ket dica punasen dagiti naimbag nga aramidco nga inaramidco a maipaay iti balay ti Diosco, ken maipaay iti pannacasalimetmetna.
Cadagidi nga al-aldaw nakitac idiay Juda dagiti dadduma a lallaki nga agbadbaddec cadagiti pagpespesan iti uvas iti aldaw a panaginana, ken agyeg cadagiti pinungo, ken ipaawitda cadagiti as-asno dagidi; casta met ti arac, uv-uvas, ken highigos, ken amin a kita dagiti aw-awiten, nga inserrecda idiay Jerusalem iti aldaw a panaginana: ket pinanecnecac iti maibusor cadacuada iti aldaw a panaglacoda cadagiti macmacan.
Nagnaed met kencuana dagiti tattao ti Tiro, a nagyeg cadagiti ic-ican, ken amin a kita dagiti laclaco, ket naglacoda iti aldaw a panaginana cadagiti annac ti Juda, ken idiay Jerusalem.
Idin nakisubangac cadagiti natacneng ti Juda, ket kinunac cadacuada, Ania a nagdakes a banag daytoy nga aramidyo, ken barengbarengenyo ti aldaw a panaginana?
Saan aya a castoy ti inaramid idi dagidi ammayo, ket saan aya nga inyeg ti Diostayo amin daytoy a dakes iti rabawtayo ken iti daytoy nga ili nupay casta 
iy-iyegyo pay ti pungtot iti rabaw ti Israel gapu iti panangbarengbarengyo iti aldaw a panaginana.
Ket naaramid nga idi a dagiti ruangan ti Jerusalem nangrugida a masipngetan iti sacbay ti aldaw a panaginana, imbilinco a maripcan dagiti ruangan, ket imbilinco a saan a maluctan agingga iti calpasan ti aldaw a panaginana: ket dadduma cadagiti ad-adipenco insaadco nga agaywan cadagiti ruangan tapno awan ti maiserrec nga awiten iti aldaw a panaginana.
Iti casta dagiti agbaniaga ken aglaclaco ti amin a kita ti tagtagilaco nagdagusda iti ruar ti Jerusalem iti maminsan wenno mamindua.
Idin pinanecnecac ti maibusor cadacuada, ket kinunac cadacuada, Apayapay agdagscayo iti ruar ti bacud
no aramidenyo manen, ti casta icabilcontodagiti im-imac cadacayo
Nanipud iti daydi a tiempo ken iti calpasanna dida immayen iti aldaw a panaginana.
Ket binilinco dagiti Levitas a gugoranda dagiti bagbagida, ket umayda ken bantayanda dagiti ruangan, tapno santificaren ti aldaw a panaginana
Lagipennac, O Diosco, iti daytoy met, ket caasiannac cas mayalubog iti kinadackel ti kinamanagayatmo.
Cadagidi nga al-aldaw met nakitac dagiti Judios a nangasawa cadagiti babbai ti Asdod, ti Ammon, ken ti Moab:
Ket dagiti annacda nagsaoda ti caguddua ti pagsasao ti Asdod, ket dida nabalin ti agsao iti pagsasao dagiti Judios, no di laeng mayannurot iti pagsasao ti tunggal ili.
Ket nakisubangac cadacuada, ket inlunodco ida, ket kinabilco ti dadduma cadacuada, ket pinarutco dagiti bubuocda, ket pinagsapatac ida gapu iti Dios, a kinunac, Dicayto itden dagiti annacyo a babbai cadagiti annacda a lallaki, dicayto alaen dagiti annacda a babbai a maipaay cadagiti annacyo a lallaki, wenno maipaay cadacayo met laeng.
Saan aya a ni Salomon nga ari ti Israel nacabasol gapu cadagitoy a banbanag
nupay no cadagiti adu a nasnacion awan idi ti ari a cas kencuana, ket isu naayat gapu iti Diosna, ket ti Dios isu ti pinagarina iti amin nga Israel: nupay casta isu ti pinagbasol met laeng dagiti babbai a gangannaet.
Dacami ngarud ipangagdacayto aya tapno aramiden daytoy dackel a dakes, a paglabsing iti maicaniwas iti Dios iti panangasawa cadagiti babbai a gangannaet?
Ket maysa cadagiti annac a lallaki ni Joiada, nga anac a lalaki ni Eliasib a nangato a padi, isu idi ti manugang a lalaki ni Sanballat nga Horonita: gapuna nga isu pinagtalawco nga immadayu caniac.
Lagipem ida, O Diosco, agsipud ta rinugitanda ti kinapadi, ken ti tulag ti kinapadi, ken dagiti Levitas.
Iti casta dinalusac ida cadagiti gangannaet, ket dinutocac dagiti akem a maipaay cadagiti papadi ken maipaay cadagiti Levitas tunggal maysa iti aramidna;
Ken maipaay iti daton a cayo, cadagiti natudingan a tiempo, ken maipaay cadagiti umuna a bunga
Lagipennac, O Diosco, a maipaay iti naimbag.
ESTHER
Naaramid cadagiti al-aldaw ni Asuero (daytoy isu ti Asero a nagari manipud India agingga met laeng iti Etiopia, cadagiti sangagasut duapulo ket pito a provincia),
A cadagidi nga al-aldaw, idi a nagtugaw ni ari Asuero iti trono ti pagarianna, nga adda idi idiay Susan a palacio,
Iti maicatlo a tawen ti panagarina, inaramidna ti maysa a rambac a maipaay cadagiti amin a pangpangoloenna ken ad-adipenna; ti pannacabalin ti Persia ken Media, dagiti natacneng ken pangpangoloen dagiti provprovincia, nga addada idi iti sangona;
Idi imparangna dagiti sansanicua ti nadayag a pagarianna ken tidayaw ti mangnibinibi a kinadayagna bayat iti adu nga al-aldaw, a sangagasut ket walopulo met laeng nga al-aldaw.
Ket idi a naturpos dagitoy nga al-aldaw, ti ari nangaramid itimaysa a rambac a maipaaycadagitiamin a tattao nga adda idi idiay Susan a palacio, dackel man ken bassit nga agpadpada, bayat iti pito nga aldaw, idiay paraangan ti minuyungan ti palacio ti ari.
Adda idi naisalapay a puraw a lupot, verde, ken azul, a naicapetda cadagiti tali a lienzo a nalapat, ken purpura cadagiti singsing a pirac ken monmonmon a marmol: dagiti pappapag balitoc ken piracda, iti rabaw ti pagpayatan a nabaldosaan iti nalabaga, ken puraw, ken amarillo, ken nangisit a marmol.
Ket isuda iniccanda ida iti inumen babaen cadagiti al-alicamen a balitoc (dagiti al-alicamen aggigidiatda idi ti maysa ken maysa) ket ti naarian nga arac nawadwad, a mayalubog iti kinaimbag ti ari.
Ket ti panaginum mayalubog idi iti linteg; awan ti mapilpilit: ta casta ti inkeddeng ti ari cadagiti amin nga agturay ti balayna, nga aramiden ti mayalubog iti pacaay-ayoan ti tunggal tao.
Casta met ni reina Vasti nangaramid iti maysa a rambac a maipaay cadagiti babbai idiay naarian a balay a cucua ni ari Asuero.
Iti maicapito nga aldaw, idi a ti puso ti ari nagragsac iti arac, binilinna da Mehuman, Bizta, Harbona, Bigta, Abagta, Zetar, ken Carcas, dagiti pito nga agaywan iti siled a nagaanong iti saclang ni ari Asuero.
Tapno iyegda ni reina Vasti a sibabalangat iti naarian a balangat iti sangoanan ti ari, tapno iparangna cadagiti tattao ken pangpangoloen ti kinaimnasna; ta isu naimnas idi ti buyana.
Ngem ni reina Vasti nagmadi a nagtulnog iti bilin ti ari iti pannacaaramat dagiti agaywan iti siled: gapuna a ti ari nacaunget unay, ket ti pungtotna simged kencuana.
Idin ti ari kinunana cadagiti mamasiribna a lalaki, a nacaammo cadagiti tiempo (ta casta idi ti cadawyan ti ari cadagiti amin a macaammo iti linteg ken panangocom;
Ket iti dennana addada idi da Carsena, Setar, Admata, Tarsis, Mares, Marsena, ken Memucan, dagiti pito a pangoloen ti Persia, ken Media, isuda a nakakita iti rupa ti ari, ken nagtugaw nga umuna iti pagarian),
Ania ti aramidentayo ken reina Vasti a mayalubog iti linteg, agsipud ta dina tinungpal ti bilin ni ari Asuero iti pannacaaramat dagiti agaywan iti siled?
Ket simmungbat ni Memucan iti sangoanan ti ari ken dagiti pangpangoloen, Ni reina Vasti saan a nagaramid iti biddut iti ari laeng, no di ket cadagiti amin a pangpangololoen, ken cadagiti amin nga umili nga adda cadagiti amin a provincia ni ari Asuero,
Ta daytoy nga aramid ti reina dumtengto iti ruar agingga cadagiti amin a babbai, tapno aramidenda a mauy-uyaw dagiti assawada cadagiti matada, intono maidamag, Ni ari Asuero nagbilin a mayeg ni reina Vasti iti sangoananna, ngem saan nga immay.
Ket itoy nga aldaw dagiti princesas ti Persia ken Media a nacangngeg iti aramid ti reina saoendanto ti umasping cadagiti amin a pangpangoloen ti ari
Iti casta tumacderto ti adu nga uyaw ken pungtot.
No macaay-ayo iti ari, mapalubosan coma ti maysa a bilin a naarian nga aggapu kencuana, ket maisurat coma iti tengnga dagiti linlinteg dagiti Persas ken Medos, a di mabalbaliwan, a ni Vasti saan nga umayen iti sango ni ari Asuero; ket ited coma ti ari ti casasaadna a naarian iti sabali a naim-imbag ngem ni Vasti.
Ket intono ti pangngeddeng ti ari nga aramidennanto maiwarnac iti amin a pagarianna (ta isu ti dackel), amin dagiti assawa a babbai padayawandanto dagiti assawada, dackel man ken bassit agpadpada.
Ket ti palawag inay-ayona ti ari ken dagiti pangpangoloen; ket nagaramid ti ari iti mayalubog iti sao ni Memucan:
Ta impaw-itna dagiti sursurat cadagiti amin a provincia ti ari, iti tunggal provincia a mayalubog iti naisurat kencuana, ken iti tunggal umili a mayannurot iti pagsasaoda, a tunggal lalaki agturay iti bucodna a balay, ken agsao a mayalubog iti pagsasao ti ilina.
Calpasan dagitoy, idi naglinac ti pungtot ni Asuero, nalagipna ni Vasti, ken no ania ti inaramidna, ken no ania ti naibilin a maibusor kencuana.
Idin kinuna dagiti ad-adipen ti ari a nagannong kencuana, Mabiruc coma dagiti naimnas a virgen nga agtutubo a maipaay iti ari:
Ket mangtuding coma ti ari cadagiti agturturay cadagiti amin a provincia ti pagarianna, nga urnongenda amin dagiti agtutubo a virgen idiay Susan a palacio, iti balay dagiti babbai, iti aywan ni Hegai nga agaywan iti siled ti ari, ti agbantay cadagiti babbai; ket dagiti aniaman a maipaay iti panaggugorda maited coma cadacuada;
Ket ti balasang a macaay-ayo iti ari isu coma ti agreina iti saad ni Vasti
Ket ti banag inay-ayona ti ari; ket inaramidna ti casta.
Adda idi maysa a Judio idiay Susan a palacio, a ti naganna Mardokeo, nga anac a lalaki ni Jair, nga anac a lalaki ni Simi, nga anac a lalaki ni Kis, a maysa a Benjamita.
A naipan idi a naggapu iti Jerusalem a cadua dagiti nacayawan a naipan a cadua ni Jeconias nga ari ti Juda, nga impan ni Nabucodonosor nga ari ti Babilonia.
Ket tinagibina ni Hadassa, nga isu, ni Ester, nga anac a babai ni ulitegna: ta ni Ester awan idi ti amana ken inana, ket ti balasang naimnas idi ken nalibnos; ket idi natay da amana ken inana, ni Mardokeo innalana a cas anacna a babai.
Iti casta naaramid, idi a ti bilin ti ari ken ti pangngeddengna naiwarnac, ket idi a naurnong dagiti adu a babbalasang idiay Susan a palacio, iti aywan ni Hegai, a naala ni Ester iti balay ti ari, iti aywan ni Hegai, nga agaywan cadagiti babbai.
Ket ti balasang nacaayayo kencuana, ket di balasang nacagun-od iti kinaimbag kencuana; ket intedna a nasingdat idi balasang dagiti banbanag a maipaay iti panaggugor, agraman cadagiti apagna, ken pito a babbalasang a maitutop a maited kencuana a naggapuda iti balay ti ari: ket isu ti inyallatiwna ken dagiti babbalasangna iti casayaatan a disso ti balay dagiti babbai.
Ni Ester dina impacaammo ti ilina uray iti cabagianna; ta incumit ni Mardokeo kencuana nga isu dina ipacaammo.
Ket agpagpagna idi ni Mardokeo iti inaldaw iti sangoanan ti paraangan ti balay dagiti babbai, tapno ammoenna no casano ti inaramid ni Ester, ken no ania ti maaramid kencuana.
Idi dimteng ti batang ti tunggal balasang tapno sumrec ken ari Asuero, calpasan ti pannacaaramid kencuana ti mayalubog iti linteg a maipaay cadagiti babbai sangapulo ket dua a bulan (ta casta idi ti pannacatungpal dagiti al-aldaw dagiti panaggugorda, cayatna a sawen, innem a bulan iti lana ti mirra, ket innem a bulan iti nasam-it a bangbanglo ken cadagiti banbanag a maipaay iti panaggugor dagiti babbai),
Iti castoy a wagas ngarud immay ti balasang iti ari: Aniaman a kinalicagumanna naited kencuana tapno maipacuyog kencuana manipud iti balay dagiti babbai agingga iti balay ti ari.
Iti rumabii napan ti balasang ket iti bumigat nagsubli iti maicadua a balay dagiti babbai, iti aywan ni Saasgaz, nga agaywan iti siled ti ari, a mangaluad cadagiti camcamalala: ti balasang saanen simrec iti ari, malacsid no ti ari agrag-o kencuana, ket naayaban ti balasang a mainaganan.
Idi a ti batang ni Ester, nga anac a babai ni Abihail nga uliteg ni Mardokeo isu a nangala kencuana a cas anacna a babai, dimteng a sumrec iti ari, isu saan a nagkidaw no di laeng ti tinudingan ni Hagai nga agaywan iti siled ti ari, a mangaluad cadagiti babbai:
Kit ni Ester nacagun-od iti parabur iti imatangda amin a kimmita kencuana.
Iti casta ni Ester naipan ken ari Asuero idiay uneg ti balayna a naarian idi maicapulo a bulan, nga isu ti bulan a Tebet, idi maicapito a tawen ti panagarina.
Ket ti ari inayatna ni Ester a nangnangrona ngem cadagiti amin a babbai, ket di babbai nacagun-od iti parabur ken imbag iti imatangna a nangnangrona ngem cadagiti amin a virgen; iti casta nga insaadna kencuana ti naarian a balangat iti rabaw ti olona, ket inaramidna a reina iti saad ni Vasti.
Idin ti ari nangaramid iti maysa a dackel a rambac a maipaay cadagiti pangpangoloenna ken dagiti ad-adipenna, a rambac met laeng ni Ester; ket nangaramid iti panangpacawan cadagiti provincia, ken nangted cadagiti sagsagut, a mayalubog iti kinaimbag ti ari.
Ket idi a naurnong dagiti virgen iti maicadua a daras, idin adda nga agtugtugaw ni Mardokeo, idiay ruangan ti ari.
Ni Ester dina pay la impacaammo iti cabagianna uray iti ilina: a cas iti panangicumit kencuana ni Mardokeo, ta ni Ester tinungpalna ti imbilin idi ni Mardokeo, a cas idi isu nataraken kencuana.
Cadagidi nga al-aldaw, bayat ti caadda idi ni Mardokeo nga agtug-tugaw idiay ruangan ti ari, dua cadagiti agaywan iti siled ti ari, da Bigtan ken Teres, cadagiti nangaluad iti dapian, nagpungtotda, ket panggependa nga icabil dagiti imada ken ari Asuero.
Ket naipacaammo ti banag ken Mardokeo, isu a nangiparangarang ken reina Ester; ket imbaga ni Ester daytoy iti nagan ni Mardokeo.
Ket idi a naaramid ti panagpalutput iti panggep, ket isu ti nasaracan a casta, isuda a dua naibitayda iti maysa a cayo: ket naisurat iti libro dagiti cronicas iti sangoanan ti ari.
Calpasan dagitoy a banbanag inngato ni ari Asuero ni Aman nga anac a lalaki ni Amadata nga Agageo, ket isu ti intan-ocna, ket insaadna ti tugawna iti ngato dagiti amin a pangpangoloen nga adda idi kencuana.
Ket amin dagiti ad-adipen ti ari, a nagyan idi iti ruangan ti ari, nagrucnoyda, ket nagraemda ken Aman: ta ti ari imbilinna ti casta a maipapan kencuana
Ngem saan a nagrucnoy ni Mardokeo, wenno nagraem kencuana.
Idin dagiti ad-adipen ti ari, a nagyan idi iti ruangan ti ari, kinunada ken Mardokeo, Apayapay a labsingem ti bilin ti ari?
Naaramid idi a sinaoda kencuana nga inaldaw-aldaw, ket dina impangag ida, nga imbagada ken Aman, a kitaenda coma no ti panggep ni Mardokeo mataginayon: ta imbagana cadacuada nga isu maysa a Judio.
Ket idi a ni Aman nakitana a di nagrucnoy ni Mardokeo, wenno nagraem kencuana, idin ni Aman napno iti pungtot.
Ngem pinanunotna a pacauyawan ti panangaramat iti ima ken Mardokeo a maymaysa; ta impacaammoda kencuana ti ili ni Mardokeo: gapuna a ni Aman nagsapul ti pangdadaelna cadagiti amin a Judios nga adda idi iti amin a pagarian ni Asuero, a ti met laeng ili ni Mardokeo.
Idi umuna a bulan nga isu ti bulan a Nisan, idi maicasangapulo ket dua a tawen ni Ari Asuero inaramidda ti Pur, a cayat a saoen a naggiginnasangasatda iti sangoanan ni Aman iti inaldawaldaw, ken iti binulanbulan, agingga iti maicasangapulo ket dua a bulan, nga isu ti bulan nga Adar.
Ket kinuna ni Aman ken ari Asuero, Adda maysa nga ili a naiwara ken naiwaras iti tengnga dagiti il-ili cadagiti amin a provincia ti panapagariam; ket dagiti linlintegda maisupadi cadagidiay iti tunggal umili; uray dagiti linlinteg ti ari dida salimetmetan: gapuna a saan a maipaay a paggungunaan ti ari ti panagibtur cadacuada.
No isu ti macaay-ayo iti ari, maisurat coma tapno madadaelda: ket agbayadacto iti sangapulo ribu a talento a pirac cadagiti, im-ima dagiti mangaluad ti aramid ti ari, tapno isu ti ipisocda cadagiti paggamengan ti ari.
Ket sinucto ti ari di singsingna idi ramayna, ket intedna ken Aman nga anac a lalaki ni Amadata nga Agageo, a cabusor dagiti Judios.
Ket ti ari kinunana ken Aman, Ti pirac maited kenca, ti umili casta met, tapno aramidem cadacuada ti cas ipagarupmo a naimbag.
Idin naayaban dagiti escribas ti ari idi umuna a bulan, idi maicasangapulo ket tallo nga aldawna; ket naisurat idi cas mayalubog iti amin a ni Aman imbilinna cadagiti satrapas ken gobernador ti ari a pangoloen idi ti tunggal provincia, ken cadagiti pangpangoloen ti tunggal ili, iti tunggal provincia a mayalubog iti panagsuratna, ken iti tunggal umili a mayannurot iti pagsasaoda; iti nagan ni ari Asuero nasuratan, ket nadeppelan iti singsing ti ari.
Ket naipacorreo dagiti sursurat cadagiti amin a provincia ti ari, tapno mangdadael, mangpatay, ken mangpapucaw, cadagiti amin a Judio, agtutubo man ken lallacay agpadpada, ubbing a babassit ken babbai, iti maymaysa nga aldaw, iti met laeng maicasangapulo ket tallo nga aldaw ti maicasangapulo ket dua a bulan, nga isu ti bulan nga Adar, ken alaenda ti samsam cadacuada a maipaay a maysa a tinucmaan.
Ti catucad ti surat, tapno ti pangngeddeng maited iti tunggal provincia, naiwarnac agingga cadagiti amin nga il-ili, tapno sisasaganada iti daydi nga aldaw.
Dagiti correo rimmuarda a napardas gapu iti bilin ti ari, ket ti pangngeddeng naited idiay Susan a palacio
Ket ti ari ken ni Aman nagtugawda nga aginum; ngem ti ili a Susan agpangpangngadua.
Idi naammoan ni Mardokeo amin a naaramid, ni Mardokeo rinay-abna dagiti pagan-anayna, ket nagcawes iti lupot a nakersang a sidadapo, ken napan iti tengnga ti ili, ket imkis iti maysa a natbag ken napait nga ickis;
Ket immay met laeng iti sangoanan ti ruangan it ari: ta awan ti macabalin a sumrec iti uneg ti ruangan ti ari a nagcawes iti lupot a nakersang.
Ket iti tunggal provincia iti sadinoman a dimtengan ti bilin ti ari ken ti pangngeddengna, adda idi dackel a panagleddaang iti nagtengngaan dagiti Judios, ken panagayunar, ken panagsangit, ken dung-aw; ket adu ti nagidda iti lupot a nakersang ken dapdapo.
Ket dagiti babbalasang ni Ester ken dagiti agaywan iti siledna immayda, ket isu ti imbagada kencuana; ket ti reina napaladingit iti napalalo: ket nagpaipan iti pagananay a pangcawas ken Mardokeo, ken maiccat iti lupot a nakersang kencuana; ngem ni Mardokeo dina inawat.
Idin pinaayaban ni Ester ni Atac, a maysa cadagiti agaywan iti siled ti ari, a natudingan nga agservi kencuana, ket isu ti kinumitanna a mapan ken Mardokeo, tapno ammoenna no ania daytoy idi ken ti gapuna.
Iti casta rimmuar ni Atac ken Mardokeo agingga iti nalawa a disso ti ili, nga adda idi iti sangoanan ti ruangan ti ari.
Ket ni Mardokeo imbagana kencuana ti amin a napasamac kencuana ken ti apagisu a dagup ti pirac nga ni Aman incari a pagbayad cadagiti paggamengan ti ari a gapu cadagiti Judios, a pangdadaelna cadacuada.
Intedna met kencuana ti catucad ti surat a pangngeddeng a naiwarnac idiay Susan a pangdadael cadacuada, tapno isu ti iparangna ken Ester, ken isu ti ipalawagna kencuana, ken cumitanna ni Ester tapno sumrec iti ari, tapno agpacaasi kencuana, ken agkiddaw iti sangoananna, a gapu iti ilina.
Ket ni Atac immay ket imbagana ken Ester dagiti sasao ni Mardokeo.
Idin ni Ester sinaona ken Atac, ket intedna kencuana ti maysa a damag ken Mardokeo, a kinunana:
Amin dagiti ad-adipen ti ari, ken ti tattao dagiti provincia ti ari, ammoda, nga uray siasinoman, a lalaki wenno babai, a sumrecto agingga iti ari, idiay naununeg a paraangan, a di maayaban, adda maysa a linteg a maipaay kencuana, tapno mapapatay, malacsid dagiti pangyunnatanto ti ari iti cetro a balitoc, agbiagda: ngem diac naayaban a sumrec agingga iti ari cadagitoy tallopulo nga aldaw.
Ket imbagada ken Mardokeo dagiti sasao ni Ester.
Idin ni Mardokeo nagdawat cadacuada nga isublida ti sungbat ken Ester, Dica panunoten kenca met laeng a macalisica iti balay ti ari, a nangnangrona ngem cadagiti amin a Judios.
Ta no agtalnaca a maminpinsan itoy a tiempo, no casta ti bang-ar ken ti pannacaispal bumangonto cadagiti Judios manipud iti sabali a disso, ngem sica ken ti balay ni amam mapucawcayto: ket asino ti macaammo a sica dica mayeg iti pagarian a maipaay iti casta a tiempo a cas itoy?
Idin ni Ester nagdawat cadacuada nga isublida ti sungbat ken Mardokeo,
Inca urnongem amin dagiti Judios nga addada a madama iti Susan, ket agayunarcayo a maipaay caniac, ket dicayo mangan wenno uminum bayat iti tallo nga aldaw, rabii wenno aldaw: siac met ken dagiti babbalasangco agayunarcamto met iti casta a wagas; ket iti casta sumrecacto agingga iti ari, nga uray saan a mayalubog iti linteg; ket no mapucawac, mapucawac.
Iti casta ni Mardokeo napan iti dalanna, ket inaramidna ti mayannurot iti amin nga imbilin kencuana ni Ester.
Naaramid iti maicatlo nga aldaw, a ni Ester nagkawes ti naarian a pagan-anay, ket nagtacder idiay naununeg a paraangan ti balay ti ari, iti sangoanan ti balay ti ari: ket nagtugaw ti ari iti tronona a naarian idiay balay a naarian, iti sangoanan ti pagsercan ti balay.
Ket idi a casta, idi a ti ari nakitana ni reina Ester nga agtatacder iti paraangan, a ni Ester nacagun-od iti parabur iti imatangna; ket ti ari inyunnatna ken Ester di cetro a balitoc nga adda idi iti imana
Iti casta immadani ni Ester, ket sinagidna ti toctoc ti cetro.
Idin ti ari kinunana kencuana Ania ti cayatmo, reina Ester
ken ania ti kiddawem
isu ti maitedto kenca uray iti caguddua ti pagarian.
Ket ni Ester kinunana, No maipagarup a naimbag iti ari, umay coma ti ari ken ni Aman itoy nga aldaw iti daya a sinaganac a maipaay kencuana.
Idin ti ari kinunana, Pagdarasenyo ni Aman, tapno maaramid ti cas kinuna ni Ester
Iti casta ti ari ken ni Aman immayda iti daya a sinagana ni Ester.
Ket ti ari kinunana ken Ester idi daya nga arac, Ania ti dawatmo
ket isu ti maitedto kenca: ket ania ti kiddawmo
uray iti caguddua ti pagarian maannugutto.
Idin simmungbat ni Ester, ket kinunana, Ti dawatco ken kiddawco isu:
No nacasaracac iti parabur iti imatang ti ari, ken no macaay-ayo iti ari ti panangtedna iti dawatco, ken ti panangtungpalna iti kiddawco, umay coma ti ari ken ni Aman iti daya a sinaganac a maipaay cadacuada, ket aramidecto no bigat ti cas kinuna ti ari.
Idin rimmuar ni Aman iti daydi nga aldaw a sirarag-o ken siraragsac ti pusona: ngem idi nakitana ni Mardokeo idiay ruangan ti ari, a di timmacder wenno naggaraw gapu kencuana, isu napno iti pungtot a maibusor ken Mardokeo.
Nupay casta ni Aman minedmedanna ti bagina met laeng, ket napan idiay pagtaenganna; ket nagbaon ken pinaalana dagiti gagayyemna ken ni Zeres nga asawana a babai.
Ket ni Aman sinaritana manen cadacuada ti dayag dagiti kinabacnangna, ken ti caadu dagiti annacna, ken amin dagiti banbanag a nangingatoan ti ari kencuana, ken no casano ti panangitan-ocna kencuana iti ngato dagiti pangoloen ken ad-adipen ti ari.
Maysa pay kinuna ni Aman, Wen, ni Ester a reina dina pinalubosan ti asinoman a tao a makiserrec iti ari agingga iti daya a sinaganana no di laeng sisiac; ket castamet intono bigat ti reina inawisnac a maicadua iti ari.
Nupay casta amin daytoy awan ti gungonana caniac bayat ti pannacakitac ken Mardokeo a Judio nga agtugtugaw idiay ruangan ti ari.
Idin kinuna ni Zeres nga asawana ken amin dagiti gagayyemna kencuana, Maaramid coma ti maysa a pagbitayan a limapulo a casico ti catayagna, ken intono bigat agsaoca iti ari a ni Mardokeo maibitay coma idiay: iti casta makiserreccanto a siraragsac iti ari agingga iti daya
Ket ti banag inay-ayona ni Aman; ket pinaaramidna ti pagbitayan.
Iti daydi a rabii ti ari saan a nacaturog; ket imbilinna a mayeg ti libro a nacaisuratan dagiti cronicas, ket nabasada iti sangoanan ti ari.
Ket nasaracan idi a naisurat, a ni Mardokeo imbagana a maipapan cada Bigtan ken Teres, a dua cadagiti agaywan iti ruangan ti ari, cadagiti nagbantay iti dapian, isuda a nagsapul ti panangimada ken ari Asuero.
Ket ti ari kinunana, Ania a dayaw ken caicarian ti naited idi ken Mardokeo gapu itoy
Idin kinuna dagiti ad-adipen ti ari a nagannong kencuana, Awan ti naaramid a maipaay kencuana.
Ket ti ari kinunana, Asino ti adda iti paraangan
Ket ni Aman dimtengen iti makinruar a paraangan ti balay ti ari, a mangibaga iti ari a maibitay ni Mardokeo idiay pagbitayan a sinaganana a maipaay kencuana.
Ket dagiti ad-adipen ti ari kinunada kencuana, 
Adtoy, ni Aman agtatacder idiay paraangan
Ket ti ari kinunana, Palubosanyo a sumrec.
Iti casta ni Aman simrec
Ket ti ari kinunana kencuana, Ania ti maaramidto iti tao a pagrag-oan a dayawen ti ari
Ni Aman kinunana idi pusona, Asino ti pagrag-oan ti ari a pangaramidan iti dayaw a nangnangrona ngem siac met laeng?
Ket ni Aman kinuinana iti ari, Iti asino a tao a pagrag-oan a dayawen ti ari,
Mayeg coma ti naarian a pagan-anay nga aramaten ti ari a pagcawes ken ti cabayo a pagsacayan ti ari, ket iti olo daydiay maysa a naarian a balangat ti maisaad:
Ket mayawat coma ti pagan-anay ken cabayo iti ima ti maysa cadagiti catacnengan unay a pangoloen, tapno cawesanda ti lalaki a pagrag-oan a dayawen ti ari, ket isu ti pasacayenda iti bucot ti cabayo nga ipagna iti lansangan ti ili, ket iwarragawagda iti sangoananna, Daytoy ti maaramidto iti lalaki a pagrag-oan a dayawen ti ari.
Idin ti ari kinunana ken Aman, Agdarasca, ket alaem ti pagan-anay ken ti cabayo, cas ti kinunam, ket aramidem met laeng ti casta ken Mardokeo a Judio, nga agtugaw idiay ruangan ti ari: dica palubosan a macurangan ti amin a sinaom.
Idin innala ni Aman ti pagan-anay ken ti cabayo, ken kinawesanna ni Mardokeo, ket pinasacayna nga impagna iti lansangan ti ili, ket inwarragawagna iti sangoananna, Castoy ti maaramidto iti lalaki a pagrag-oan a dayawen ti ari.
Ket ni Mardokeo immay manen idiay ruangan ti ari
Ngem ni Aman nagdaras a napan iti balayna, nga agleddaang ken siaabbong ti olona.
Ket ni Aman sinarita manen ken Zares nga asawana ken cadagiti amin a gagayyemna ti tunggal napasamac kencuana
Idin kinuna dagiti mamasirib a lallakina ken ni Zeres nga asawana kencuana, No ni Mardokeo, nga iti sangoananna nangrugican a maipababa, isu ti putot dagiti Judio, dicanto agballigi iti maibusor kencuana, no di ket pudno a maipababacanto iti sangoananna.
Bayat ti caaddada pay laeng a makisasao kencuana, dimteng dagiti agaywan iti siled ti ari, ket nagdarasda a mangipan ken Aman iti daya a sinagana ni Ester.
Iti casta ti ari ken ni Aman napanda a nakidaya ken Ester a reina.
Ket ti ari kinunana manen ken Ester iti maicadua nga aldaw ti daya nga arac, Ania ti dawatmo, reina Ester
ket maitedto kenca: ket ania ti kiddawmo
uray iti caguddua ti pagarian maannogutto.
Idin ni Ester a reina simmungbat ket kinunana, No nacasaracac iti parabur iti imatangmo, O ari, ken no macaay-ayo iti ari, ipalubosmo a mamacaay-ayo iti ari, ipalubosmo a maited caniac ti biagco itoy dawatco, ken ti ilic iti kiddawco:
Ta malacocami, siac ken ti ilic tapno madadaelcami, tapno mapataycami, ken tapno mapucawcami
Ngem no nalacocami idi a maipaay a bagbag-en a lallaki ken babbai, nagtalnaac, nupay ti cabusor dina nabalin a binayadan iti pacaranggasan ti ari.
Idin nagsao ni ari Asuero ket kinunana ken reina Ester, Asino daydiay, ken sadino ti yanna daydiay, a nagtured a mangpennec iti pusona tapno agaramid iti casta?
Ket ni Ester kinunana, Maysa a casupadi ken maysa a cabusor, daytoy met laeng nadangcoc nga Aman
Idin ni Aman nagbuteng iti sangoanan ti ari ken ti reina.
Ket iti panagpungtot ti ari tinacderanna di daya nga arac ken napan idiay minuyongan ti palacio: ket ni Aman timmacder nga agdawat a maipaay iti biagna ken Ester a reina; ta nakitana a kinedngan ti ari ti dakes a maibusor kencuana.
Idin ti ari simmubli a naggapu iti minuyongan ti palacio idi yan ti daya nga arac; ket ni Aman napasag idi rabaw ti pagiddaan a yan idi ni Ester
Idin kinuna ti ari, Isu pilitennanto met laeng ti reina iti sangoanac iti balay
Idi a ti sao rimmuar idi ngiwat ti ari, inabbonganda ti rupa ni Aman.
Idin ni Harbona, a maysa cadagiti agayaywan iti siled kinunana iti sango ti ari, Adtoy met, a naipatacder idiay balay ni Aman ti pagbitayan a limapulo a casico ti catayagna, a ni Aman inaramidna a maipaay ken Mardokeo, isu a nagsao iti naimbag a maipaay iti ari
Ket ti ari kinunana, Isu ibitayyo idiay.
Iti casta imbitayda ni Aman idi pagbitayan nga insaganana ken Mardokeo
Idin ti pungtot ti ari nagbaaw.
Iti daydi nga aldaw ni ari Asuero intedna ken reina Ester ti balay ni Aman a cabusor dagiti Judios
Ket ni Mardokeo immay iti sangoanan ti ari; ta ni Ester imbagana no asino idi kencuana.
Ket ti ari sinuctona di singsingna, nga innalana ken Aman, ket isu ti intedna ken Mardokeo
Ket ni Ester insaadna ni Mardokeo nga agturay ti balay ni Aman.
Ket ni Ester nagsao pay manen iti sango ti ari, ket nagpasag cadagiti sacsacana, ket gimmawawa kencuana a binuyog dagiti lulua tapno iccatenna ti ranggas ni Aman nga Agageo, ken ti gandatna nga insaganana a maibusor cadagiti Judios.
Idin inyunnat ti ari ken Ester di cetro a balitoc
Iti casta timmacder ni Ester, ket nagtacder iti sango ti ari.
Ket kinunana, No macaay-ayo iti ari, ken no macasaracac iti parabur iti imatangna ket no ti banag agparang a nalinteg iti saclang ti ari, ken no macaayayoac cadagiti matana, masuratan coma ti mangpucaw cadagiti sursurat nga ingandat ni Aman, nga anac a lalaki ni Amadata nga Agageo, a sinuratanna a pangdadael cadagiti Judios nga adda cadagiti amin a provincia ti ari;
Ta casano ti pannacaibtorco a mangkita iti dakes nga umayto iti rabaw ti cailiac
wenno casano ti pannacaibtorco a mangkita iti pannacarba ti cabagiac?
Idin ni ari Asuero kinunana ken ni Ester a reina ken ni Mardokeo a Judio, Adtoy, intedco ken Ester ti balay ni Aman, ket ni Aman imbitayda iti rabaw ti pagbitayan, agsipud ta incabilna ti imana iti rabaw dagiti Judios.
Isuratyo met cadagiti Judios, cas ti macaay-ayo cadacayo, iti nagan ti ari, ket isu ti deppelanyo iti singsing ti ari; ta ti sinuratan a nasuratan iti nagan ti ari, ken nadeppelan iti singsing ti ari, awan ti tao a macadadael.
Idin naayaban dagiti escriba ti ari iti daydi a tiempo, iti maicatlo a bulan, nga isu ti bulan a Sivan, iti maicaduapulo ket tallo nga aldawna: ket nasuratan a mayalubog iti amin nga imbilin ni Mardokeo cadagiti Judios, ken cadagiti satrapas, ken gobernador ken pangoloen dagiti provincia nga adda manipud India agingga idiay Etiopia, a sangagasut duapulo ket pito a provincia, iti tunggal provincia a mayalubog iti panagsuratna, ken tunggal ili a mayannurot iti pagsasaoda, ken cadagiti Judios a mayalubog iti panagsuratda, ken mayalubog iti pagsasaoda.
Ket nagsurat iti nagan ni ari Asuero, ket isu ti dineppelanna iti singsing ti ari, ket impaw-itna dagiti sursurat cadagiti mangorreo nga agcabayo, nga agsacayda cadagiti nasiglat a cabcabayo a naaramatda idi iti panagservi iti ari, nga inyanac ti napili a cabayo:
Nga impalubos ti ari cadagiti Judio a nagyan idi iti tunggal ili tapno agtitiponda, ken icanawada dagiti biagda, tapno dadaelen, papatayen, ken papucawenda, ti amin a pannacabalin dagiti tattao ken provincia a cayatda ti mangsillong cadacuada, cadagiti babassitda ken babbai, ket alaenda ti samsam cadacuada a maipaay a maysa a tinucmaan.
Iti maymaysa nga aldaw cadagiti amin a provincia ni ari Asuero, natudingan iti maicapulo ket tallo nga aldaw ti maicasangapulo ket dua a bulan, nga isu ti bulan nga Adar.
Maysa a catucad ti surat, a maited coma ti pangngeddeng iti tunggal provincia, naiwarnac cadagiti amin nga umili, ket sisasagana coma dagiti Judios iti sangoanan daydi nga aldaw a mangbales cadagiti cabusorda.
Iti casta dagiti mangorreo a nagsacayda cadagiti nasiglat a cabcabayo a naaramat idi iti panagservi iti ari rimmuarda, idinto a napapardasda ken napaganetgetanda gapu iti bilin ti ari: ket naiwarnac ti pangngeddeng idiay Susan a palacio.
Ket rimmuar ni Mardokeo a naggapu iti saclang ti ari agraman naarian a pagan-anay nga azul ken puraw, ken agraman maysa a dackel a balangat a balitoc, ken agraman maysa a lambon a nalapat a lienzo ken purpura: ket nagdir-i ken nagragsac ti ili a Susan.
Dagiti Judios addaanda idi iti lawag, ken ragsac, ken rag-o ken dayaw.
Ket iti tunggal provincia, ken iti tunggal ili, a dimtengan ti bilin ti ari ken pangngeddengna, dagiti Judios addaanda idi iti ragsac ken rag-o, maysa a fiesta ken maysa a naimbag nga aldaw
Ket adu a naggapuda iti tengnga dagiti umili nagbalinda a Judios; ta ti panagbuteng cadagiti Judios nagtinnag cadacuada.
Idi maicasangapulo ket dua a bulan, nga isu ti bulan nga Adar, idi maicasangapulo ket tallo nga aldawna met laeng, idi a ti bilin ti ari ken ti pangngeddengna immadani iti pannacatungpalda, idi aldaw a dagiti cabcabusor dagiti Judios ninamnamada ti panangiturayda cadacuada, (idinto a naibawing iti maisupadi, a dagiti Judios nagturayda cadagiti gimmura cadacuada),
Dagiti Judios naguornongda cadagiti il-ilida cadagiti amin a provincia ni ari Asuero, tapno mangcabil iti nagsapul iti pacadacsanda: ken awan ti tao a nacadaer cadacuada; ta ti panagbuteng cadacuada naitinnag cadagiti amin nga il-ili.
Ket amin dagiti pangoloen dagiti provincia, ken dagiti satrapas, ken dagiti gobernador, ken dagiti nagaramid iti aramid ti ari, tinulonganda dagiti Judios; agsipud ta ti panagbuteng ken Mardokeo naitinnag cadacuada.
Ta dackel idi ni Mardokeo idiay balay ti ari, ket ti damagna naisacnap cadagiti amin a provincia; ta ni lalaki a Mardokeo dumackel la idi a dumackel.
Ket dagiti Judios kinabilda dagiti cabusorda iti panangcabil iti campilan, ken iti panangpapatay ken pannacarbec, ket inaramidda ti aniaman a kinayatda cadagiti gimmura cadacuada.
Ket idiay Susan a palacio dagiti Judios pinatay ken dinadaelda ti limagasut a lallaki.
Ket da Porsandata, Dalfon, Aspata,
Ken Porata, Adalia, Aridata,
Ken Parmasta, Arisai, Aridai ken Vaizata.
A sangapulo nga annac a lallaki ni Aman nga anac a lalaki ni Amadata, a cabusor dagiti Judios, pinatayda; ngem iti samsam isuda dida intignay ti imada.
Iti daydi nga aldaw ti bilang dagiti napapatay naiyeg iti sango ti ari idiay Susan a palacio.
Ket kinuna ti ari ken reina Ester, Dagiti Judios pinatay ken dinadaelda ti lima gasut a lallaki iti Susan a palacio, ken dagiti annac a lallaki ni Aman; ania ngarud ti inaramidda iti matda cadagiti provincia ti ari
Ania ita ti dawatmo
ket maitedto kenca: wenno ania pay ti kiddawmo
ket maaramidto.
Idin kinuna ni Ester, No macaayayo iti ari, maited coma cadagiti Judio nga adda iti Susan ti panangaramidda no bigat met a mayalubog iti pangngeddeng itoy nga aldaw, ket maibitay coma dagiti annac a lallaki ni Aman iti rabaw ti pagbitayan.
Ket ti ari imbilinna a maaramid ti casta: ket naited ti maysa a pangngeddeng idiay Susan; ket imbitayda dagiti sangapulo nga annac a lallaki ni Aman.
Ket dagiti Judios nga adda idiay Susan naguornongda iti maicasangapulo ket uppat nga aldaw met ti bulan nga Adar, ket namatayda iti tallo gasut a lallaki idiay Susan; ngem iti samsam isuda dida intignay ti imada.
Ket dagiti sabali a Judios nga adda idi cadagiti provincia ti ari nagtitiponda, ket incanawada dagiti biagda, ket addaanda inana cadagiti cabusorda, ket pinatayda dagidiay a gimmura cadacuada pitopulo ket lima a ribu; ngem iti samsam isuda dida intignay ti imada.
Daytoy naaramid iti maicasangapulo ket tallo nga aldaw ti bulan nga Adar; ket iti maicasangapulo ket uppat nga aldaw ti isu met laeng a bulan aginanada, ket isu ti inaramidda nga aldaw ti panagrambac ken ragsac.
Ngem dagiti Judios nga addada idi idiay Susan nagguornongda iti maicasangapulo ket tallo nga aldawna ken iti maicasangapulo ket uppat nga aldawna; ket iti maicasangapulo ket lima nga aldaw iti isu met laeng a bulan naginanada ket inaramidda a maysa nga aldaw a panagrambac ken ragsac.
Gapuna a dagiti Judios cadagiti purpuroc, a nagnaed cadagiti di nabacudan nga il-ili, inaramidda iti maicasangapulo ket uppat nga aldaw ti bulan nga Adar a maysa nga aldaw ti ragsac ken panagrambac, ken maysa a naimbag nga aldaw, ken ti panangipaw-it ti ap-apag ti mayusa ken maysa.
Ket ni Mardokeo insuratna dagitoy ket impaw-itna dagiti sursurat cadagiti amin a Judio a nagtaeng cadagiti amin a provincia ni ari Asuero, asideg man ken adayu agpadpada.
Tapno bilinenna ida a ngilinenda coma ti maicasangapulo ket uppat nga aldaw ti bulan nga Adar, ken castamet iti maicasangapulo ket lima nga aldawna laeng, iti tinawentawen,
Cas cadagiti al-aldaw a panaginana dagiti Judios cadagiti cabusorda, ken ti bulan a naibawing cadacuada nanipud iti ladingit agtungpal iti ragsac, ken nanipud iti panagleddaang agtungpal iti naimbag nga aldaw; nga aramidenda ida nga al-aldaw ti panagrambac ken ragsac ken ti panangipaw-it ti ap-apag ti maysa ken maysa, ken sagsagut iti napanglaw.
Ket dagiti Judios inyusuatda nga aramiden cas inrugida ken cas insurat ni Mardokeo cadacuada.
Agsipud ta ni Aman nga anac a lalaki ni Amadata nga Agageo, a cabusor dagiti amin a Judios, nagpanagem a maibusor cadagiti Judios tapno dadaelenna ida, ket inaramidna ti Pur, cayatna a saoen, ginnasangasat, tapno runawenna ida, ken dadaelenna ida;
Ngem idi a ti panggep immay iti sango ti ari, isu nagbilin babaen cadagiti sursurat a ti nadangcoc a gacatna, nga ingacatna a maibusor cadagiti Judios maisubli iti rabaw ti olona met laeng, ket isu ken dagiti annacna a lallaki maibitayda idiay pagbitayan.
Gapuna a ninagananda dagitoy nga al-aldaw iti Purim, a mayannurot iti nagan ti Pur
Iti casta gapu cadagiti amin a sasao daytoy a surat, ken ti nakitada a maipapan itoy a panggep, ken ti dimteng cadacuada,
Dagiti Judios inkeddengda, ken inannongda cadacuada, ken iti caputotanda ken amin a kimmamang met laeng cadacuada, iti casta saan a nagcurang a salimetmetanda dagitoy dua nga aldaw a mayalubog iti pannacaisuratda ken mayalubog iti natudingan a tiempoda tunggal tawen;
Ken dagitoy nga al-aldaw malaglagipda ken masalimetmetanda iti agnanayon iti tunggal capoonan, tunggal familia, tunggal provincia, ken tunggal ili; ket dagitoy nga aldaw ti Purim dida maawan cadagiti Judio, uray ti pannacalaglagip cadacuada di mapucaw iti caputotanda.
Idin ni Ester a reina, nga anac a babai ni Abihail, ken ni Mardokeo a Judio, nagsuratda a binuyog ti amin a pannacabalin tapno pasingkedanda itoy maicadua a surat ti Purim.
Ket ni Mardokeo imbaonna dagiti sursurat cadagiti Judios, cadagiti sangagasut duapulo ket pito a provincia ti pagarian ni Asuero, agraman sasao ti talna ken pudno.
Tapno pangpasingked cadagiti al-aldaw ti Purim cadagiti natudingan a tiempoda, a mayalubog iti imbilin cadacuada da Mardokeo a Judio ken reina Ester, ken cas panangeddengda a maipaay cadacuada met laeng ken ti caputotanda, iti panggep dagiti panagayunar ken panagasugda.
Ket ti bilin ni Ester pinasingkedanna dagitoy pangpanggep ti Purim; ket naisurat idi iti libro.
Ket nangicabil ni ari Asuero iti maysa a pagpabuis iti daga, ken cadagiti purpuro ti taaw.
Ken amin dagiti aramid ti pannacabalinna ken ti kinamaingelna, ken ti pacasaritaan ti kinatan-oc ni Mardokeo, isu a nangitan-ocan kencuana ti ari, saanda aya a naisurat iti libro dagiti cronicas dagiti ar-ari ti Media ken Persia?
Ta ni Mardokeo a Judio isu idi ti sumaganad ken ari Asuero, ken dackel iti nagtengngaan dagiti Judio, ket inanamongan dagiti umariwecwec a cacabsatna, nga agsapul iti pagimbagan ti ilina ken agsao iti talna iti amin a caputotanna.
JOB
Adda idi maysa a lalaki idiay daga nga Hus, a ti naganna Job: ket lalaki a napalongdo ken nalinteg, ken maysa a managaligaget iti Dios, ken linicilicanna ti dakes,
Ket nayanac idi kencuana dagitipito nga annac a lallaki ken tallo a babbai.
Ti sanicuana met pito ribu idi a carcarnero, ken tallo ribu a camcamello, ken limagasut a casangolan a vacvaca, ken limagasut nga as-asno, ken dackel unay a sangacabbalayan iti casta daytoy a tao ti cadackelan idi cadagiti amin nga annac ti daya.
Ket dagiti annacna a lallaki napanda ken nakidayada idiay balay ti tunggal maysa iti aldawna; ket isuda nagbaonda ken pinaayabanda dagiti tallo a cacabsatda a babbai tapno makicaan ken makiinumda cadacuada.
Ket casta idi a dagiti al-aldaw ti panagdayada nabatangbatangdan, a nagbaon ni Job ket sinantificarna ida, ket bimmangon a nasapa iti bigat, ket nangipaay cadagiti datdaton a mapuuran cas mayalubog iti bilangda amin: ta ni Job kinunana, Mabalin a nagbasol dagiti annacco a lallaki, ket indianda ti Dios cadagiti puspusoda
Casta ti inaramid a cancanayon ni Job.
Naaramid iti aldaw idi a dagiti annac a lallaki ti Dios immayda imparang dagiti bagbagida iti sangoanan ni Jehova, nga immay met ni Satanas iti tengngada.
Ket kinuna ni Jehova ken Satanas, Sadino ti naggapuam
Idin simmungbat ni Satanas ken Jehova, ket kinunana, Iti panagsursur idiay daga, ken iti panagpagpagna kencuana.
Ket ni Jehova kinunana ken Satanas, Inotobmo ni adipenco a Job
ta awan ti umasping kencuana idiay daga, maysa a napalongdo ken nalinteg a lalaki maysa a managaligaget iti Dios, ken liclicanna ti dakes.
Idin simmungbat ni Satanas ken Jehova, ket kinunana, Agaligaget aya ni Job iti Dios nga awan capapayanna?
Dica aya nangaramid iti maysa nga alad iti aglicmut kencuana, ken aglicmut iti balayna, ken aglicmut ti amin a cupicupanna, iti tunggal sikigan
binendicionam, ti aramid dagiti imana, ket ti cucuana immaduda idiay daga.
Ngem yunnatmo ta imam ita, ket sagidem amin nga adda kencuana, ket tallicudannacanto nga iparupa.
Ket ni Jehova kinunana ken Satanas, Adtoy, amin a cupicupanna adda ita pannacabalinmo; isuna laeng a dica icabil ta imam kencuana met laeng
Iti casta ni Satanas rimmuar a naggapu iti saclang ni Jehova.
Ket napasamac iti maysa nga aldaw idi a dagiti annacna a lallaki ken babbai addada idi a mangmangan ken agininum iti arac idiay balay ti calacayan unay a cabsatda a lalaki,
A dimteng ti maysa a babaonen ken Job, ket kinunana, Adda idi nga agararado dagiti vacvaca, ket agar-arab dagiti as-asno ti dennada;
Dagiti Sabeos dimmuclusda cadacuada, ket innalada ida: wen, pinatayda dagiti ad-adipen iti tadem ti campilan; ket siac laeng a maymaysa ti nacatalaw a mangibaga kenca.
Bayat ti caaddana idi pay laeng nga agsasao, dimteng met ti sabali, ket kinunana, Ti apuy ti Dios nagtinnag nanipud langit, ket pinuuranna dagiti carcarnero ken ad-adipen, ket rinunawna ida; ket siac laeng a maymaysa ti nacatalaw a mangibaga kenca.
Bayat ti caaddana idi pay laeng nga agsasao, dimteng met ti sabali, ket kinunana, Dagiti Caldeos nagcatloda a capangen ket dimmuclusda cadagiti camcamello ket innalada ida, wen, ket pinatayda dagiti ad-adipen iti tadem ti campilan; ket siac laeng a maymaysa ti nacatalaw a mangibaga kenca.
Bayat ti caaddana idi pay laeng nga agsasao, dimteng met ti sabali ket kinunana, Dagiti annacmo a lallaki ken babbai manarimaanda idi a mangmangan ken umininum iti arac idiay balay ti calacayan a cabsatda a lalaki;
Ket, adtoy, immay ti dackel nga angin a naggapu iti let-ang ket kinabilna ti uppat a suli ti balay, ket narpuog a naipandag cadagiti agtutubo a lallaki, ket natayda; ket siac laeng a maymaysa ti nacatalaw a mangibaga kenca.
Idin ni Job timmacder, ket rinay-abna ti lambonna, ket kiniskisanna ti olona, ket nagpasag iti daga, ket nagcararag;
Ket kinunana, Lamolamoac a rimmuar idi tian ni inac, ket lamolamonto ti pagtungpalac; inted ni Jehova, ket innala ni Jehova; bendito ti nagan ni Jehova.
Iti amin cadagitoy ni Job saan a nacabasol ket dina met impabasol a simamaag iti Dios.
Naaramid manen iti aldaw idi a dagiti annac a lallaki ti Dios immayda nagparang iti sangoanan ni Jehova, a ni Satanas immay met iti tengngada tapno agparang met iti sangoanan ni Jehova.
Ket ni Jehova kinunana ken Satanas, Sadino ti naggapuam
Ket simmungbat ni Satanas ken Jehova, ket kinunana, Iti panagsursur idiay daga, ken panagpagpagna kencuana.
Ket ni Jehova kinunana ken Satanas, Inotobmo ni adipenco a Job
ta awan ti umasping kencuana idiay daga, maysa a napalongdo ken maysa a nalinteg a lalaki, maysa nga agaligaget iti Dios, ken liclicanna ti dakes: ket salimetmetanna pay laeng ti kinatarnawna, nupay no sica tinignaynac a maibusor kencuana, a mangdadael kencuana nga awan pacaigapuanna.
Ket ni Satanas simmungbat ken Jehova, ket kinunana, Cudil ken cudil, wen, amin a cupicupan ti tao itdennanto gapu iti biagna.
Ngem yunnatmo ita ta imam, ket sagidem ti tulangna ken lasagna, ket paglicudannacanto ita rupam.
Ket ni Jehova kinunana ken Satanas, Adtoy, isu adda ita imam; isuna laeng nga aywanam ti biagna.
Iti casta ni Satanas rimmuar nanipud iti saclang ni Jehova, ket kinabilna ni Job cadagiti naut-ut a busbusali manipud iti dapan ti sacana agingga iti cuppocuppona.
Ket nangala iti maysa a ribac tapno ti pangcudcudna iti bagina: ket nagtugaw cadagiti dapdapo.
Idin kinuna ni asawana kencuana, Salimetmetam pay laeng aya ta kinatarnawmo
idiam ti Dios, ket matayca.
Ngem ni Job kinunana kencuana, Sica agsaoca a cas ti panagsao ti maysa cadagiti maag a babbai
Ania awatentayito aya ti naimbag iti biang ti Dios, ket ditayto awaten ti dakes
Iti amin dagitoy saan a nagbasol ni Job cadagiti bibigna.
Idi a dagiti tallo a gagayyem ni Job nangeganda ti amin a dakes nga immay idi kencuana, immayda tunggal maysa a naggapu iti pagtaenganna da Elifaz a Temanita ken Bildad a Suhita, ken Sofar a Naamatita; ket nagtutulagda nga umay mangdung-aw ken mangliwliwa kencuana.
Ket idi intangadda dagiti matada iti adayu pay, ket isu dida nabigbig, impigsada ti timecda, ket nagsangitda; ket pinigisda tunggal maysa ti lambonna, ket inwarsida ti tapoc nga agpalangit iti rabaw, dagiti oloda.
Iti casta nakicatugawda kencuana iti daga bayat iti pito nga aldaw ken pito a rabii, ket awan ti nangisao iti maysa a sao kencuana: ta nakitada a tilidayna dackel unay idi.
Ti umuna a bitla ni Job; 
dung-awanna ti pannacayanacna.
Calpasan daytoy nangrugi a nagsao ni Job, ket inlunodna ti aldawna.
Ket ni Job simmungbat ket kinunana:
Mapucaw coma ti aldaw a nacayanacac, 
ken ti rabii a nagcuna, 
Adda maysa nga ubing a lalaki a naisicug.
Dayta nga aldaw agsipnget coma;  
Ti kinasipnget ken aniniwan ni patay isu ti dawatenda coma a maipaay a bucodda
Maysa nga ulep agraeng coma iti rabawna; 
amin a mangpasipnget iti aldaw mangkigtot coma kencuana. Ti maipapan idi a rabii,
nacaro a kinasipnget ti agtalinaed coma kencuana: 
di coma agrag-o iti tengnga dagiti aldaw ti tawen; 
di coma umay iti bilang dagiti bulbulan.
Adtoy, daydiay a rabii aglupes coma; 
narag-o a timec di coma umay kencuana.
Isu ti ilunod coma dagiti mangilunod iti aldaw, 
a sidadaan a mangbangon iti leviatan.
Dagiti bitbitwen iti apagsuripet agsipngetda coma; 
aguray coma iti silaw, ngem awan lac-amenna; 
uray dagiti calub ti mata ti bigat isu din coma makita.
Agsipud ta dina pinunitan dagiti ruangan ti tian ni inac, 
dina met inlemmeng ti pulcoc cadagiti matac.
Apayapay a diac natay nanipud tian
apayapay a diac inyawat ti cararuac idi inyanacnac ni inac?
Apayapay a dagiti tumeng inawatdac
Wenno apayapay dagiti suso a pagsusoac coma?
Iti casta nagiddaac coma ken nagtalnaacon; 
naturogac coma; iti casta naginanaacon.
Agraman cadagiti ar-ari ken mamalbalacad ti daga, 
a nangbangon cadagiti narnarba a disso a maipaay cadacuada met laeng;
Wenno agraman cadagiti pangpangoloen nga addaan idi iti balitoc, 
isuda a nangpusec cadagiti balbalayda iti pirac:
Wenno cas iti maysa a mailemmeng a nasapa a nayanac awanac idin, 
cas cadagiti maladaga a di-nacakita iti lawag uray caano.
Idiay dagiti nadangcoc pagsardengenda ti panangriribuc; 
ket idiay aginana dagiti nabannog,
Idiay dagiti balbalud agtalnada, 
dida mangngeg ti timec ti mangdagdag.
Ti bassit man ken dackel adda idiay: 
ket ti adipen mawayawayaan ken apona.
Apay aya a maited ti lawag iti adda iti kinaay-ay-ay, 
ken biag iti napait iti cararua;
Nga agcaligagum la unay ken patay, ngem isu ti di umay, 
ken mangbir kencuana a nangnangrona ngem cadagiti nailemmeng a gamgameng;
Dagidiay nga agrag-o iti napalalo, 
ken naragsacda, no masaracda iti tanem?
Apayapay naited ti lawag iti maysa a tao a nailemmeng ti daalnna, 
ken daydiay nga inaladan ti Dios?
Ta ti panagasugco umay iti sacbay ti pannanganco, 
ket dagiti ununnoyco maibucbocda a cas danum.
Ta ti pagkintayegac umay iti rabawco
Ket ti pagbutngac umay caniac,
Diac agtalna, diac agtalingenngen, awan met ti inanac; 
no di ket umay ti riribuc.
Ti umuna a bitla ni Elifaz
Panecnecanna ti kinajusticia ti Dios, 
Idin simmungbat ni Elifaz a Temanita, ket kinunana,
No padasen ti maysa ti makisao kenca, mapaladingitcanto aya
Ngem asino ti macabalin a mangmedmed kencuana met laeng iti panagsao?
Adtoy, nanursuroca iti adu, 
ken pinapigsam dagiti im-ima a napacsuyan.
Dagita sasaom sinaranayda ti napasag, 
ket pinatibkermo dagiti tumtumeng a nacapuy.
Ngem ita immay kenca, ket agdismayaca; 
sinagidnaca, ket mapulcocanca.
Saan aya a ti panagaligagetmo iti Dios ti pagtalcam, 
ken ti kinatarnaw dagiti daldalanmo ti inanamam?
Dawatec kenca, lagipem, asino aya ti napucaw, idinto ta awan ti basolna
Wenno sadino ti nacadadaelan ti nalinteg?
Mayalubog iti nakitac, dagiti nagarado iti kinadangcoc, 
ket nagmulada iti riribuc, inanida met laeng.
Gapu iti bang-es ti Dios mapucawda, 
ken gapu ti gilayab ti pungtotna marunawda.
Ti panagungor ti leon, ken ti timec ti narungsot a leon, 
ket dagiti ngipen dagiti bumbumaro a leon, matuppolda.
Ti lacay a leon mapucaw gapu iti caawan ti matucmaan, 
ket dagiti ur-urbon dagiti leon maiwarawarada.
ken ti kinabassit ti tao iti saclangna.
Maysa a banag ti nayeg caniac idi a sililimed, 
ket inawat ti lapayagco ti maysa nga anabaabna.
Cadagiti panpanunot nga agtaud cadagiti parparmata iti rabii, 
no sumamay ti nargaan a ridep cadagiti tattao.
Buteng immay caniac, ken panagpigerger, 
a namagkintayeg cadagiti amin a tultulangco.
Idin limmabas iti sango ti rupac ti maysa nga espiritu; 
simgar ti dutdut ti lasagco.
Nagtacder a siiintec, ngem diac nalasin ti buyana; 
maysa a langa ti nagyan iti sango dagiti matac: 
adda idi ulimec, ket nangngegco ti maysa a timec, a nagcuna,
Ti matay a tao nalinlintegto aya ngem iti Dios
Ti maysa a tao nadaldalusto aya ngem iti Nangaramid kencuana?
Adtoy, isu di agtalec cadagiti adipenna: 
ken dagiti angelna idarumna a simamaag:
Di ad-adda pay cadagidiay agnaed cadagiti balay a pila, 
a ti pamuunda adda iti tapuc, 
a maburacda iti sango ti sanga?
Iti baet ti bigat ken rumabii madadaelda: 
mapucawda iti agnanayon nga awan ti mangicancano.
Saan aya a ti tali ti toldada maunus iti unegda
Matayda, ken castamet awan ti siribda.
Ti peggad ti nadangcoc
Umawagca ita; adda aya asinoman a sumungbatto kenca
Ken asino cadagiti sasanto ti pagbawingamto?
Ta ti alipunget patayenna ti nanengneng a tao, 
ken ti imun patayenna ti maag.
Nakitac idi ti nanengneng nga agramramut: 
ngem kinellaatco nga inlunod ti pagtaenganna.
Dagiti annacna adayuda iti kinatalged, 
ket maburacda idiay ruangan, 
awan met ti asinoman a mangisalacan cadacuada:
A ti apitda canen ti mabisin, 
ket uray pay isu ti alaenda cadagiti sisiit; 
ket ti silo maipacat a maipaay cadagiti cucuada.
Ta ti pammarigat saan nga aggapu iti tapuc, 
uray ti riribuc saan nga agtaud iti daga:
No di ket mayanac ti tao iti riribuc, 
cas cadagiti layap agtayabda nga agpangato.
Ngem ti maipapan caniac, birukec coma ti Dios, 
ket iti Dios italecco coma ti panggepco;
Isu nga agaramid cadagiti dadackel a banbanag ken di matucod, 
banbanag a nacascasdaaw a saan a mabilang.
Isu a mangted ti tudo iti daga, 
ken agbaon ti dandanum iti rabaw ti taltalon;
Iti casta ingatona dagiti nababa 
ken dagiti agdung-aw maitan-ocda iti kinatalged.
Yawyawenna dagiti gacgacat dagiti nasicap, 
iti casta a dagiti im-imada dida matungpal ti sicatda.
Isu tiliwenna dagiti mamasirib iti kinasicapda met laeng; 
ken ti patigmaan ti nasicap maipanaw a sidadaras.
Maidungparda, iti sipnget iti bayat ti aldaw, 
ket magnada nga agararicap iti matoon a cas la iti rabii.
Ngem isalacanna ti maparparigat iti campilan ti ngiwatda, 
ti met laeng macasapul iti ima ti maingel.
Iti casta ti napanglaw adda inanamana, 
ket ti kinadangcoc pagsardengenna ti ngiwatna.
Ti pagimbagan ti dusa.
Adtoy, nagasat ti tao a babalawen ti Dios: 
gapuna dica umsien ti pannusa ti Mannacabalin.
Ta mamagsakit, ken mangpatapat; 
mangsugat, ken dagiti imana mangagas.
Ispalennacanto cadagiti innem a pacarigatan; 
wen, iti maicapito awanto ti dakes a sumagid kenca.
Iti bisin subbotennacanto iti patay; 
ken idiay gubat iti pannacabalin ti campilan.
Mailemmengcanto iti pannaplit ti dila; 
dicanto agbuteng iti pannacarba inton dumteng.
Iti pannacadadael ken kirang agcatawacanto; 
dicanto agbuteng cadagiti an-animal iti daga.
Ta makisinggalutcanto cadagiti batbato iti away;
ket dagiti an-animal iti away naamodanto kenca.
Ket maammoanto a ti toldam adda iti talna; 
ket sarungcaramto ti pagyaponam, ket dicanto agcurang iti aniaman.
Maammoamto met a ti putotmo dackelto, 
ken ti caputotam a cas ti root ti daga.
Umaycanto iti tanemmo a napno iti kinalacay, 
cas la iti penpen ti trigo sumrec iti pannawenna.
Adtoy daytoy, isu sinukimatmi ket casta; 
isu ti denggem, ket ammoem a maipaay iti pagimbagam.
Saritaen ni Job ti kinadacsangasatna
Idin ni Job simmungbat ket kinunana,
O sapay coma ta ti alipungetco matimbeng laeng, 
ket amin a kinadacsangasatco maicabil iti pagtimbengan!
Ta ita isu ti nadagdagsen ngem iti darat dagiti baybay; 
gapuna a nadursoc dagiti sasaoc.
Ta dagiti panpana ti Mannacabalin addada iti unegco, 
ti gamutda ininum ti espirituc: 
dagiti nacakigkigtot ti Dios aguornosda a maibusor caniac.
Aguga aya ti asno nga atap no adda rootna
Wenno agemmac aya ti vaca iti rabaw ti taraonna?
Mabalin aya a canen ti naamnaw nga awan ti asinna
Wenno adda aya nanam ti calanniog ti iclog?
Ti cararuac idianna a sagiden ida: 
cacasda la taraon a macasalimuyaw canaiac.
O sapay coma ta maited ti dawatco; 
ket ti Dios itdenna coma caniac ti calicagumac unay!
Sapay coma ta macaay-ayo met laeng iti Dios ti panangburacna caniac; 
a luclucanna coma ti imana, ket dadaelennac!
Ket isu coma pay laeng ti liwliwac, 
wen, agragsacac coma iti tuoc a di mangisakit, 
a diac linibac dagiti sasao ti Santo.
Ania aya ti pigsac, tapno agurayac
Ket ania aya ti tungpalco, tapno aganusac coma?
Ti pigsac isu ti pigsa dagiti batbato
Wenno ti lasagco isu ti gambang?
Saan aya nga awan caniac met laeng ti badang
Ket ti kinasirib mapapanao a matalipupus caniac?
Ti kinaallilaw ken ti di kinaimbag dagiti gagayyemna.
Iti daydiay a sidadaan nga mapasag maiparangarang coma ti kinaimbag manipud iti gayyemna; 
iti daydiay met laeng a mangbaybay-a iti panagaligaget iti Mannacabalin.
Dagiti cacabsatco nagaramidda a siaallilaw a cas maysa a waig, 
cas iti pagayusan dagiti wawaig nga aglabas;
Nga aglibegda gapu iti hielo, 
ket cadacuada ti nieve aglemmeng:
Iti pannawen nga ipupudotda, agpucawda; 
no napudot, marunawda idiay yanda met laeng.
Dagiti agbanbaniaga a magna iti dalan sumiasida; 
cadacuada sumang-atda iti langalang, ket mapucawda.
Dagiti agbanbaniaga ti Teman nakitada, 
dagiti bungbunggoy ti Saba ninamnamada ida.
Nababainanda agsipud ta nangnamnamada idi; 
immayda idiay, ket nariroda.
Ta ita dacayo ti awan; 
kitaenyo caniac ti maysa a pagkigtotan, ket agbutengcayo.
Kinunac aya, Mangtedcayo caniac
Wenno, Mangipaaycayo caniac iti maysa a sagut ita cucuayo?
Wenno, Ispalendac iti ima ti cabusor
Wenno, Subbotendac iti ima dagiti mammarigat?
Isurodac, ket agtalnaacto; 
ket aramidendac a macaawat iti nagbiddutac.
Anian a nagpigsada dagiti sao ti kinalinteg
Ngem ti pangtubngaryo, ania ti tungarenna?
Panunutenyo a pangtubngar dagiti sasao, 
idinto ta dagiti bitla ti maysa nga awan ti inanamana casda la angin?
Wen, cayatyo a paggiginnasanggasatan dagiti ulila, 
ken tagilacoenyo ti gayyemyo.
Ita ngarud maay-ayocayo coma a cumita caniac; 
ta pudno a diacto agulbod ita rupayo.
Dawatec cadacayo, agbawingcayo awan coma ti kinakillo; 
wen, agbawingcayo manen, ti panggepco nalinteg.
Adda aya kinakillo iti dilac
Ti panagnanamco dina aya malasin dagiti macaranggas a banbanag?
Ni Job ipalawagna ti otoyna nga agbiag, ket agunnoy iti Dios.
Awan aya ti pannakigubat a maipaay iti tao iti rabaw ti daga
Ket dagiti al-aldawna saanda aya a cacas la cadagiti al-aldaw ti mangmangged?
Cas iti adipen nga agcalicagum a sireregta iti linong, 
ken cas iti mangmangged nga aguray iti tangdanna:
Iti casta maaramidac a mangsalimetmet cadagiti bulan ti kinaay-ay ay, 
ket dagiti rabii a macabannog matudinganda a maipaay caniac.
No agiddaac, cunac, 
inton caano aya ti ibabangonco, ket ti rabii mapalabaston
Ket mapnoac cadagiti kintayeg agingga iti panaglawag ti aldaw.
Ti lasagco macawesan cadagiti igigges ken bingbingcol ti tapoc; 
ti cuducilco agcaem, ken agbettac manen.
Dagiti al-aldawco nasigsiglatda ngem iti barquilla ti agabel, 
ket maibusda nga awan inanama.
O lagipem a ti biagco maysa nga anges: 
ti matac dinto makakitan iti naimbag.
Ti mata ti macakita caniac ita dinacto makitan uray caano: 
dagiti matam maimatmatdanto caniac, ngem awanacto.
Cas ti ulep marunaw ken agpucaw, 
casta ti umulog iti Tanem dinto umulin.
Dinto sumublin iti balayna, 
uray ti nagsaadanna dinanto malasinen uray caano.
Gapuna a diacto em-eman ti ngiwatco; 
agsaoacto iti salimucoc ti espirituc; 
agunnoyacto iti kinapait ti cararuac.
Maysaac aya a taaw, wenno maysaac a pagbutbutngan iti taaw, 
tapno mangisaadca iti maysa nga agbantay caniac?
No cunac, Liwliwaennac ti iddac, 
ti papagco bang-arannanto ti unnoyco;
Idin pagbutengennac cadagiti tagtagainep, 
ken kigtotennac cadagiti parparmata:
Iti casta ti cararuac pinilina ti pannacalmes, 
ken ti patay a naimimbag ngem dagitoy tultulangco.
Caumac ti biagco; diac cayat ti agbiag iti agnanayon; 
bay-annac; dagiti al-aldawco ubbawda,
Ania aya ti tao, tapno isu itan-ocmo, 
ket ta panunutmo ipaaymo kencuana,
Ken isu sarungcaram iti tunggal bigat, 
ken isu suutem iti tunggal daricmat?
Casano ti capaut ti dicanto panangyadayu iti panagkitam caniac, 
wenno dinac bay-an agingga iti diac matilmon ti catayco?
No nacabasolac, ania ti aramidec kenca, O sica agbantay cadagiti tattao
Apay insaadnac a cas maysa a pagpuntaan a maipaay kenca, 
iti casta a maysaac nga awit caniac met laeng?
Apay a dica pacawanen ti panaglabsingco, ken iccaten ti kinadangcocco
Ta ita agiddaacto iti tapoc; 
ket birukennacto a sireregta unay, ngem awanacto.
Ti umuna a bitla ni Bildad
Salacnibanna ti kinajusticia ti Dios.
Idin simmungbat ni Bildad a Suhita, ket kinunana,
Casano ti capaut ti panagsaom cadagitoy
Ken dagiti sasao ti ngiwatmo casdanto iti maysa a mannacabalin nga angin?
Ti Dios killoenna aya ti kinajusticia
Wenno ti Mannacabalin killoenna aya ti kinalinteg?
No nagbasol dagiti annacmo a maibusor kencuana, 
ket inyawatna ida iti ima ti panaglabsingda;
No agbirucca coma a sireregta iti Dios, 
ken agpacaasica iti Mannacabalin;
No nadalus ken nalintegca coma: 
kinapudnona agriing coma gapu kenca, 
ket aramidenna ti pagnaedan ti kinalintegmo a narang-ay.
Ket nupay no bassit idi ti punganaymo, 
nupay casta dumackelto a nawadwad ti maudi a tungpalmo.
Ta dawatec kenca, palutputem idi immun-una a tawen, 
ket nagagetca coma cadagiti biniruc idi dagiti ammada.
(Ta caicalmantayo laeng, ket awan ti ammotayo, 
agsipud ta dagiti al-aldaw-tayo iti rabaw ti daga maysada nga aniniwan);
Didanto aya isuro kenca, ken ibaga kenca, 
ken balicsen dagiti sasao nga agtaud iti pusoda?
Macadackel aya ti badobadoc nga awan ti lan-ac
Macadackel aya ti ballayang nga awan ti danum?
No adda pay laeng a silalangto, ket saan a makeltay, 
aggango casacbayan ti uray aniaman a sabali a root.
Casta dagiti daldalan dagiti amin a manglipat iti Dios: 
ket ti inanama ti tao a di mangicancano iti Dios mapucawto:
A ti talecna maburacto a maputputed, 
ken ti kinamatalecna isu ti maysa a balay ti laowalaowa.
Isu agsadagto iti balayna ngem dinto agtaginayon: 
cumpetto iti dayta, ngem dinto agnayon.
Isu nalangto iti sango ti init, 
ket dagiti sangana rumuarda iti rabaw ti minuyonganna.
Dagiti ramutna agcalawicawda iti aglicmut ti gabsoon dagiti bato, 
kitaenna ti yan dagiti bato.
No madadael iti yanna, 
no casta isu ilibacnanto, a cunana, saanca a nakita.
Adtoy, daytoy ti rag-o ti dalanna; 
ket iti daga agtubodanto dagiti sabsabali.
Adtoy, ti Dios dinanto ipalladaw ti tao a napalongdo, 
dinanto met patibkeren dagiti managaramid iti dakes.
Punnoennanto pay ta ngiwatmo iti catawa,
ken dagiti bibigmo iti panagdir-i.
Dagiti gumura kenca macawesandanto iti bain; 
ket ti tolda ti nadangcoc awanton uray caano.
Idin ni Job simmungbat ket kinunana.
Kinapudnona ammoc a casta: 
ngem casano ti pannacapalinteg ti tao iti Dios?
No isu macaay-ayo a makisusic kencuana, 
isu dina mabalin nga isungbat kencuana ti maysa cadagiti sangaribu.
Isu masirib iti puso, ken mannacabalin iti pigsa: 
asino aya ti nangpatangken iti bagina met laeng a maibusor kencuana, ket nagrang-ay?—
Daydiay a mangyalis cadagiti banbantay, 
ket isu dida ammo, no balikidenna ida iti pungtotna;
A manggungun iti daga iti yanna, 
ket agpigerger dagiti monmonna;
A mangbilin iti init, ket isu di lumgac, 
ket serraanna dagiti bitbitwen;
A mangyucrad a maymaysa cadagiti langlangit, 
ken agtalaytay cadagiti daldalluyon ti taaw;
A mangaramid iti Osa, Orion, ken dagiti Pleyades, 
ken dagiti silsiled ti abagatan;
A mangaramid cadagiti dadackel a banbanag a di matucod, 
wen, banbanag a nacascasdaaw a saan a mabilang.
Adtoy, magna iti dennac, ket isu diac makita: 
lumabas met, ngem isu diac masaripatpatan.
Adtoy, rabsutenna ti tinucmaan, asino ti macalapped kencuana
Asino ti agcunanto kencuana, 
Ania ti aramidem?
Ti Dios dinanto ibawing ti pungtotna; 
dagiti cabadangan ti natangsit agrucnoyda iti babana.
Dinto aya basbassit ti isungbatco kencuana, 
ket piliec dagiti sasaoc a pakisubang kencuana?
Kencuana, nupay no nalintegac, diac sumungbat; 
agpacaasiac coma iti ocomco.
No immawagac, ket sinungbatannac, 
nupay casta diac patien nga impangagna ti timecco.
Ta burakennac iti maysa a bagio, 
ket pinaaduna dagiti sugsugatco nga awan gapgapuna.
Isu dinacto palubosan nga umanges, 
no di ket punoennac iti kinapait.
No saoentayo ti maipapan iti pigsa, adtoy, isu ti mannacabalin
Ket no maipapan iti kinajusticia, asino, cunana, ti mangidarum caniac?
Nupay no nalintegac, ti bucodco a ngiwat dusaennacto: 
nupay no napalongdoac, panecnecannacto a nagulibac.
Napalongdoac; diac icancano ti bagic; 
umsiec ti biagco.
Ti banagda amin maymaysa; gapuna cunac, 
isu dadaelenna ti napalongdo ken nadangcoc.
No mamatay a pettat ti saplit, 
isu mangrabrabacto iti pannacasuut ti awan basolna.
Maited ti daga iti ima ti nadangcoc; 
isu abbonganna dagiti ruprupa dagiti oc-ocomna: 
no saan nga isu, siasino ngarud?
Ita dagiti al-aldawco nasigsiglatda ngem iti correo: 
agtarayda, dida makita ti imbag.
Aglabasda a cas nasiglat a sasacayan; 
cas aguila a mangseppeg iti tinucmaan.
No cunac, 
Lipatecto ti unnoyco, 
iccatecto ti naliday a rupac, ket rumagsacac;
Agbutengac cadagiti amin a ladladingitco, 
ammoc a dinacto ibilang nga awan basolco.
Magdusaanacto; 
apay ngarud nga agbannogac iti ubbaw?
No buggoac ti bagic iti danum ti nieve, 
ket aramidec nga ingget dalus dagiti im-imac;
Nupay casta sica inebnebnacto iti canal: 
ket dagiti pagan-anayco met laeng caguradacto.
Ta isu saan a tao, a cas caniac, tapno isu ti sungbatac coma, 
tapno agtiponcami iti pangocoman.
Awan ti agikedkeddeng iti baetmi, 
a mangiparabaw iti imana cadacami nga agpada.
Iccatenna coma caniac ti sarucodna, 
ket ti kinamanangigtotna dinac coma pagbutngen:
Iti casta agsaoac coma, ket diac agbuteng kencuana; 
ta saanac a casta iti bagic met laeng.
Ni Job agpalawag a maibusor itikinainget ti Dios.
Ti cararuac mautoyan iti biagco; 
palubosacto ti unnoyco; 
agsaoacto iti kinapait ti cararuac.
Saoecto iti Dios, Dinac dusaen; 
iparangmo caniac no apay a makisusicca caniac.
Naimbag kenca aya a mamarigatca coma, 
tapno umsiem ti aramid dagiti imam, 
ket paraburam ti patigmaan ti nadangcoc?
Addaanca aya cadagiti mata a lasag
Wenno cumitaca aya a cas iti ikikita ti tao?
Dagiti al-aldawmo casda aya cadagiti al-aldaw ti tao, 
wenno dagiti tawtawenmo cas cadagiti al-aldaw ti tao,
Nga agpalutputca a mayannurot iti kinadangkesco, 
ket sapulem ti basolco.
Nupay no ammom a diac nadangcoc, ken awan ti macabalin a mangispal 
ken awan ti macabalin a mangispal caniac ita imam?
Dagita imam binukeldac ken tinabasdac a naglicmut, 
nupay casta dadaelennac.
Gumawawaac kenca, lagipem a tinabasnac a cas damili; 
ket iyegnacto manen aya iti tapoc?
Dinac aya imbucboc a cas gatas, 
ken pinagbalay a cas queso?
Kinawesannac iti cudil ken lasag, 
ket pinagcacamangnac a tinipon cadagiti tultulang ken penpennet.
Iniccannac iti biag ken kinamanangngaasi; 
ket dayta panangaywanmo ingagana ti espirituc.
Nupay no dagitoy a banbanag intalimengmo ita pusom; 
ammoc a daytoy adda kenca:
No agbasolac, marcaannac ngarud, 
ket dinacto pacawanen iti kinadangkesco.
No agdangcocac, asiac pay, 
ket no aglintegac, nupay casta diacto itungangaw ti oloc, 
idinto ta napnoac iti pannacaibabain, 
ket kitkitaec iti pannacaparigatco.
Ket no ti oloc itan-ocna ti kinaisuna met laeng, sica anupennac a cas maysa a leon; 
ket agparangca manen a nacascasdaaw caniac.
Pangabaroanem dagita pammanecnecmo a maibusor caniac, 
ket paaduem ta rungsotmo caniac: 
panagbalbaliw ken gubat addada caniac.
Apay ngarud nga inruarnac iti tian
Inyawatco coma ti cararuac, ket awan mata a nacakita caniac.
Siac coma iti cas la awanac idi; 
naipanac coma nanipud iti tian agingga iti tanem.
Saan aya a bassit dagiti aldawco
sumardengca ngarud
Ket baybay-annac, tapno agliwliwaac coma iti apagbiit,
Iti casacbayan ti ipapanco idiay a diacto agsublin, 
iti daga met laeng ti sipnget ken iti aniniwan ni patay.
Ti daga nasipnget a cas ti cangitingitan ti rabii, 
ti daga ti aniniwan ni patay, nga awan ti aniaman nga ornos
Ken isu a ti lawag cas la iti cangitingitan ti rabii.
Idin simmungbat ni Sofar a Naamatita ket kinunana,
Ti caadu dagiti sasao di aya masungbatan
Ket ti tao a mannanao mapalinteg aya?
Dagiti pasindayawmo pagtalnaenda aya dagiti tao
Ket no mangrabrabacca, awan aya ti tao a mangbabain kenca?
Ta cunaem, Ti pannursuroc nadalus, 
ken nadalusac cadagita matam, napalongdo a lalaki isu ti maysa a catcatawaan.
Ngem; O sapay coma ta agsao ti Dios, 
ken luctanna dagiti bibigna a maibusor kenca,
Ket iparangarangna coma kenca dagiti palimed ti kinasiribna
Ta isu nawadwad iti panagawat, 
ammoem ngarud a ti Dios sapulenna kenca ti basbassit ngem iti cabatogan ta kinadangkesmo.
Gapu iti panangbukibuc masaracam aya iti Dios
Masaracam aya a naan-anay ti Mannacabalin?
Nangato a cas langit; ania ti mabalinmo nga aramidem
Naun-uneg ngem ni Tanem, ania ti mabalinmo nga ammoen?
Ti rucodna at-atiddag ngem iti daga, 
ken ac-acaba ngem iti taaw.
No lumabas, ken mangpunit, 
ken umayab iti panangocom, asino ngarud ti macalapped kencuana?
Ta ammona dagiti tattao a naballicog: 
kitaenna met ti kinadangkes, nupay no isu dina otoben.
Ngem ti tao nga ubbaw awan ti pannacaawatna; 
wen, ti tao mayanac a cas la urbon ti asno nga atap.
No paglintegem ta pusom, 
ken dagita imam yunnatmo kencuana;
No adda kinadangkes ita imam, 
isu ti yadayum, ket dica palubosan nga agnaed ti kinakillo cadagita toldam.
Pudno ngarud nga itangadmo ta rupam nga awan mulitna; 
wen, natibkercanto, ket dicanto agbuteng:
Ta malipatamto ti kinaay-ay-aymo; 
isu ti malagipmonto a cas dandanum a naglabasen.
Ket ta biagmo nalawlawagto ngem iti matoon: 
nupay adda kinasipnget, caslanto iti agsapa.
Ket natalgedcanto, agsipud ta adda inanama; 
wen, sica cumitacanto iti sibaymo, ket aginanacanto a sitatalged.
Casta met nga agiddacanto, ket awanto ti mamagbuteng kenca; 
wen, adunto ti agararaw kenca.
Ngem dagiti mata dagiti nadangcoc agawanto, 
ket awanto ti dalan a pagtarayanda; 
ket ti inanamada isunto ti panangyawatda iti cararuada.
Panecnecan ni Job ti pannacabalin ti Dios.
Idin ni Job simmungbat ket kinunana,
Awan duadua a dacayo ti umili, 
ket ti sirib matayto a maicanunong cadacayo.
Ngem adda panagawatco a naimbag a cas cadacayo; 
saanac a nababbaba ngem dacayo: 
wen, asino ti di macaammo cadagiti a banbanag a cas cadagitoy?
Siac caslaac la maysa a catcatawaan iti caarrubana, 
siac ti immawag iti Dios, ket isu simmungbat: 
ti nalinteg, ti napalongdo a lalaki isu ti maysa a catcatawaan.
Iti panunot ti natalingenngen adda uyaw a maipaay iti kinadacsangasat; 
nasagana a maipaay cadagidiay a ti sacada agcaglis.
Dagiti toltolda dagiti agaagaw agrang-ayda, 
ken dagiti manggargari iti Dios natalgedda; 
nga iti imada ti Dios iyegna a siwawadwad.
Ngem agsaludsudca ita cadagiti an-animal, ket isurodacanto
Ken cadagiti tumatayab ti langit, ket ibagadanto kenca:
Wenno agsaoca iti daga, ket isuronacanto; 
ken dagiti ic-ican ti taaw ipalawagdanto kenca.
Asino ti di macaammo amin cadagitoy, 
a ti ima ni Jehova inaramidna daytoy,
Nga iti imana adda ti cararua ti tunggal sibibiag, 
ken ti anges ti amin a tao?
Saan aya a padasen ti lapayag dagiti sasao, 
cas met laeng iti panangnanam ti ngadas iti taraon?
Cadagiti lallacay adda sirib, 
ken iti kinaatiddug dagiti al-aldaw ti pannacaawat.
Iti Dios adda sirib ken pannacabalin; 
isu icutanna ti patigmaan ken pannacaawat.
Adtoy, rugpoenna, ket dinto mabalin a bangonen manen; 
punitanna ti tao, ket awan ti manglucat.
Adtoy, tenglenna dagiti dandanum, ket agmagada; 
ibaonna manen ida, ket balikidenna ti daga.
Kencuana adda ti pigsa ken sirib; 
ti maallilaw ken mangallilaw cucuana ida.
Idalanna dagiti mammalacad nga agtucmem
Ket dagiti oc-ocom pagmaagenna.
Bucraanna dagiti panggalut dagiti ar-ari, 
ket reppetenna dagiti lomoda iti maysa a barikes.
Idalanna dagiti papadi nga agtucmem ket riribukenna ti mannacabalin.
Yalisna ti sao ti matalec, 
ket iccatenna ti pannacaawat dagiti lallacay.
Ibucbocna ti uyaw cadagiti principe
Ket bucraanna ti barikes ti napigsa.
Ipanayagna dagiti nauneg a banbanag ti kinasipnget, 
ket iyegna iti lawag ti aniniwan ni patay.
Paaduenna dagiti nasnacion, ket dadaelenna ida: 
padackelenna dagiti nasnacion, ket idalanna ida iti pannacacayaw.
Iccatenna ti panagawat cadagiti pangpangoloen dagiti tattao ti daga, 
ket pagcallautangenna ida iti maysa a let-ang nga awan ti dalan kencuana.
Agaricapda iti sipnget nga awan ti silawda; 
ket pagbariringenna ida a cas maysa a nabartec a tao.
Adtoy, ti matac nakitana amin daytoy
Ti lapayagco nangngegna ket naawatanna.
Ti ammoyo, isu met laeng ti ammoc: 
saanac a nababbaba ngem dacayo.
Pudno a cayatco coma ti agsao iti Mannacabalin, 
calicagumac ti makicalintegan iti Dios.
Ngem dacayo a mangigacat cadagiti ul-ulbod; 
dacayo amin mangngagascayo nga awan pategna.
O sapay coma ta agtalnacayo iti isu-amin
Ket isu coma ti siribyo;
Denggenyo ita ti pannakicalintegac 
ket ipangagyo dagiti on-onnoy dagiti bibigco.
Agsaocayto aya a sikikillo gapu iti Dios, 
ket agsaocayto a sibaballicog gapu kencuana?
Isu ti ipangpangronayonto aya
Makisubangcayto aya a maipaay iti Dios?
Naimbag aya a sukimatennacayo coma
Wenno cas ti panangallilaw ti maysa a tao, isu allilawenyonto aya?
Pudno a babalawennacayto, 
no ulimcanyo ti panangipangpangronayo.
Dinacayto aya pagbutngen ti dayagna, 
ken ti panagbuteng kencuana agtinnagto cadacayo?
Dagiti malaglagip a sasaoyo isuda ti proverbio a dapdapo, 
dagiti salacnibyo isuda dagiti salacnib a daga.
Agtalnacayo, bay-andac, tapno agsaoac coma; 
ket umay coma caniac ti aniaman nga umayto.
Apay pigisec coma ti lasagco cadagiti ngipenco, 
ket icabilco ti biagco iti imac?
Adtoy, patayennacto; awan inanamac; 
nupay casta salimetmetacto dagiti dalanco iti sangona.
Daytoy isunto met ti salacanco, 
a ti manangin sisingpet dinto umay iti sangona.
Denggenyo a sireregta ti bitlac, 
ket adda coma cadagita lapayagyo ti palawagco.
Adtoy ita, inornoscon ti panggepco; 
ammoc a nalintegac.
Asino ti makisubangto caniac
Ta iti casta agtalnaac coma ken yawatco ti cararuac.
Isuna laeng a dagiti dua a banag dica aramiden caniac; 
iti casta diac ilemmengan ta rupam:
Iyadayum caniac ta imam; 
ket dica palubosan a pagbutngennac dayta pangigtotmo.
Iti casta umawagca, ket sumungbatacto: 
wenno palubosannac nga agsao, ket sungbatannac.
Mano aya dagiti kinadangkesco ken basbasolco
Ipacaammom caniac ti labsingco ken basolco.
Apay ilemmengmo ta rupam, 
ken ibilangnac a cabusormo?
Dadaelemto aya ti maysa a bulong a naipalladaw
Ket camatento aya ti nagango a nagparaspasan ti garami?
Ta isuratmo dagiti napait a banag a maibusor caniac, 
ket pagtawidennac cadagiti kinadangkes ti kinaagtutuboc:
Icabilmo met dagiti sacac cadagiti tul-ong, 
ket tandaanam amin dagiti dandanac; 
mangisaadca iti maysa a beddeng cadagiti dapan dagiti sacac:
Nupay umaspingac iti maysa a nalungsot a banag nga agrunot
Cas maysa a pagan-anay a sinanga.
Ti tao, a mayanac iti babai, ababa dagiti aldawna, ken napno iti riribuc.
Rumuar a cas maysa a sabong, ket makeltay: 
ken aglabas met a cas maysa nga aniniwan, ket saan nga agtaginayon.
Ket iperrengmo aya dagita matam iti maysa a casta, ket inyegnac iti pannakiinnocom kenca?
Asino ti macabalin a mangyeg iti maysa a nadalus nga agtaud iti narugit awan.
Idinto a makedngan dagiti aldawna, 
ti bilang dagiti bulanna adda kenca
Ket dinutucam dagiti beddengna a dina mabalin a labsan;
Dica cumita kencuana, tapno agtalna coma, 
agingga iti matungpalnanto, ti aldawna cas maysa a mangmangged.
Ta no mapucan ti cayo, adda inanama nga agsaringitto manen, 
ket ti naganus a sangana dinto agpatingga.
Nupay no ti ramutna aglacay iti daga, 
ket ti poonna matay iti daga;
Nupay casta gapu iti banglo ti danum isu pagtuboennanto, 
ket pagsacnapenna dagiti sangsanga a cas maysa a mula.
Ngem ti tao matay, ket maipababa: 
wen, ti tao iyawatna ti cararuana, ket sadino ti yanna?
Cas ti panagcurang dagiti dandanum iti taaw, 
ket nagmaga ti carayan ket namagmagan;
Casta ti panagpasag ti tao ket saanen a bumangon: 
agpapan agawanen dagiti langlangit, 
didanto agriing, didanto mariing iti turogda.
O sapay coma ta ilemmengnac idiay tanem, 
tapno maaywananac a sililimed, agingga a ti pungtotmo mapalabas, 
tapno tudingam caniac ti maysa a nadutocan a pannawen, ket lagipennac!
No matay ti tao, agbiagto aya manen
Amin nga aldaw ti pannakigubatco, agurayac coma, 
agingga a ti pannacawayawayac dumteng,
Umawagca coma, ket sungbatanca: 
adda coma maysa a calicagummo iti aramid dagita imam.
Ngem ita bilangem dagiti addangco: 
dica aywanan aya ti basolco?
Ti labsingco naserraan idiay maysa a supot, 
ket reppetem ti kinadangcocco.
Ngem ti agreggaay a bantay maawan; 
ket mayalis ti bato idiay yanna;
Dagiti dandanum runotenda dagiti batbato; 
dagiti panaglabiangda iyanudda ti tapoc ti daga; 
casta ti panangdadaelmo iti inanama ti tao.
Iti agnanayon isu pagballigiam, ket isu aglabas; 
baliwam ti rupana, ket isu papanawem.
Dagiti annacna a lallaki madaydayawda ket isu dina ammo: 
ket maipababada, ngem isu dina mapuutan ida.
Ngem ti lasagna met laeng adda tuocna, 
ket ti cararuana iti unegna agdung-aw.
Ti maicadua a bitla ni Elifaz a Temanita, 
tubngarenna ti atap ni Job.
Idin simmungbat ni Elifaz a Temanita, ket kinunana,
Ti tao a masirib sumungbat aya coma agraman ubbaw a pannacaammo, 
ken punnoenna ti bagina iti casaor?
Iti barengbareng a panagsao aya ti pakisupiatna, 
wenno cadagiti bitbitla aya a saan a macatulong?
Wen, iccatem ti buteng, 
ket tipdem ti panagdaydayaw iti saclang ti Dios.
Ta ti kinadangkesmo isurona ta ngiwatmo, 
ket piliem ti dila ti nasicap.
Ta bucodmo a ngiwat dusaennaca, ket saan a siac; 
wen, dagiti bucodmo a bibig mamanecnecda a maibusor kenca.
Sica aya ti umuna a tao a nayanac
Wenno naipasngayca aya iti casacbayan dagiti turturod?
Nangngegmo aya ti nalimed a patigmaan ti Dios
Ket cabucbucudam aya laeng iti sirib?
Ania aya ti ammom, a dicami ammo
Ania aya ti maawatam, nga awan cadacami?
Cadacami adda nga agpadpada ub-ubanan ken lallacay unay a tattao, 
a laclacayda ngem ni amam.
Bassit aya dagiti pangliwliwa ti Dios a maipaay kenca, 
ti met laeng sao a naalumamay nga agturong kenca?
Apay ta pusom ipanawnaca
Ken apay dagita matam agkiremkiremda,
Tapno iturongmo ta espiritum a maibusor iti Dios 
ken palubosam a rumuar dagiti sasao ita ngiwatmo?
Ania ti tao, tapno nadalus coma
Ken ti mayanac iti babai, tapno nalinteg coma?
Adtoy, saan nga agtalec cadagiti sasantona: 
wen, dagiti langlangit saanda a nadalus iti imatangna:
Ad-adda pay ti maysa a macarimon ken agrupsa, 
ti maysa a tao a manginum iti kinadangcoc a cas la danum!
Iparangarangconto kenca, denggennac; 
ket ti nakitac ipalawagconto:
(A dagiti mamasirib a tattao imbagada nanipud cadagiti ammada, ket isu dida inlemmeng;
Cadagidiay laeng a ti daga maited, 
ket awan ti gangannaet a limmasat cadacuada):
Ti nadangcoc a tao agbannog a situtuoc cadagiti amin nga aldawna, 
ti met laeng bilang dagiti tawen a naaywanan a maipaay iti mamarigat.
Maysa nga aweng dagiti pakigtotan adda cadagiti lapayagna; 
iti kinarang-ay ti managdadael umay iti rabawna.
Dina patien nga agsublinto a rumuar iti kinasipnget, 
ket mayuray a maipaay iti campilan.
Agcallautang iti ruar a gapu iti tinapay, a cunana, Sadino ti yanna
Ammona a ti aldaw ti kinasipnget addan nga agdama kencuana.
Rigat ken talipungaw ti mamagbuteng kencuana: 
agballigida a maibusor kencuana, cas maysa nga ari a sisasagana iti gubat.
Agsipud ta inyunnatna ti imana a maibusor iti Dios, 
ket patangsitenna ti bagina a maibusor iti Mannacabalin;
Agtaray a sisisickil ti tengngedda a maibusor kencuana; 
agraman cadagiti napuscol a bungcong dagiti calasagna;
Agsipud ta inabbonganna ti rupana iti kinalucmegna, 
ket inurnongna ti lucmeg iti rabaw dagiti lomlomona;
Ket nagnaed cadagiti naglangalang nga ili, 
cadagiti balbalay a saan a nagnaedan dagiti tattao
A naisaganada nga agbalin a ginabgabsoon;
Dinto agbacnang, dinto agtuloy ti cucuana, 
dinto maipalawa dagiti tagicuaenna iti daga.
Isu dinanto panawan ti kinasipnget; 
ti darang gangoennanto dagiti sangsangana, 
ket gapu iti sangaw ti ngiwat ti Dios pumanawto.
Saan coma nga agtalec iti kinaubbaw, nga allilawenna ti bagina: 
ta ti kinaubbaw isunto ti gungunana.
Manungpalto iti sacbay ti pannawenna, 
ket ti sangana dinto lumangto.
Isu regregennanto ti naganus a bunga a cas iti uvas, 
ket tinnagennanto ti sabongna a cas iti olivo,
Ta ti bunggoy ti nadangkes eppuesto
Ket ti apuy runawennanto dagiti toltolda ti pannocsoc.
Nagsicugda iti ranggas ket agipasngayda iti kinadangkes
Ket ti pusoda mangisagana iti allilaw.
Idin simmungbat ni Job, ket kinunana.
Nangngegco ti adu a cacasta a banbanag: 
dacayo amin nacaay-ay-aycayo a manglilwliwa.
Aggibusto aya dagiti dakes a sasap
Wenno ania ti manggargari kenca tapno sumungbatca?
Mabalinco met ti agsao a cas cadacayo; 
no ta cararuayo nagsaad coma iti saad ti cararuac, 
mabalinco a sangalen dagiti sasao a maibusor cadacayo, 
ken agwingiwing ti oloc cadacayo.
Ngem papigsaencayo coma iti ngiwatco, 
ket ti pangliwliwa dagiti bibgco bang-aranna coma ti tuocyo.
Nupay agsaoac, ti tuocco di-mabang-aran; 
ket nupay no medmedac, ania ti pacapalag-anac?
Ngem ita pinaumanac pinaglangalangmo amin a cacuyogac.
Ket pinagcaretket unay, nga isu ti sacsi a maibusor caniac; 
ket ti kinacuttongco bumangon a bumusor caniac, 
panecnecanna iti rupac.
Isu ginisaygisaynac iti pungtotna, ket indadanesnac; 
nagngariet cadagiti ngipenna iti rabawco: 
ti cbusorco pinatademna dagiti matana caniac.
Nginangada ti ngiwatda nga agpaay caniac; 
kinabilda a siuumsi ti pingpingco: 
Naguornongda a nagtitimpuyog a maibusor caniac.
Ti Dios inyawatnac iti nadangkes, 
ket impalladawnac cadagiti ima ti nadangcoc.
Addaac idi iti talna, ket binuracnac a pinutputed; 
wen, pinatengngedannac, ket indumudumnac a nagisaygisay: 
dudugenna dagiti beckelco, ket dina pinacawan; 
ibucbocna ti aproc iti rabaw ti daga.
Binuracnac a nayon ti naburac: 
agtaray a bumusor caniac a cas gigante.
Nagdaitac iti lupot a nakersang iti rabaw ti cudilco; 
ket incabilco ti sarac iti tapoc.
Ti rupac nalabaga iti panagsangit, 
ket ti aniniwan ni patay adda cadagiti calub ti matac.
Nupay awan ti ranggas cadagiti imac, 
ken nadalus ti cararagco.
O daga, dica abbongan ti darac, 
ket ti asugco awan coma ti disso a pagsardenganna.
Uray ita, adtoy, ti sacsic adda sadi langit, 
ken ti mangsacsi caniac adda sadi ngato.
Dagiti gagayyemco rabrabakendac: 
ngem ti matac agibucboc cadagiti lulua iti Dios.
Tapno isu salacnibanna coma ti calintegan ti tao iti Dios, 
ken iti anac a lalaki ti tao ken caarrubana.
Ta no dumteng dagiti sumagmamano a tawen, 
innacto iti dalan isu a diacto pagsublian.
Marunaw ti espirituc, dagiti al-aldawco magibusda, 
ti tanem adda a sisasagana a maipaay caniac.
Pudno adda a caduac dagiti managrabrabac
Ket ti matac agnaed cadagiti pananggargarida.
Mangtedca ita iti maysa a tanda, a talged a maipaay caniac ken kenca met laeng; 
asino ti mangigay-at ti imana caniac?
Ta inlemmengmo ti pusoda nanipud pannacaawat 
gapuna a dicanto itan-oc ida.
Ti mangidarum cadagiti gagayyemna maipaay a tinucmaan, 
uray dagiti matmata dagiti annacna agcapuydanto.
Ngem inaramidnac a maysa a barengbareng a balicas dagiti tattao, 
ket agtuprada iti rupac.
Ti matac met agcudrep a gapu iti ladingit, 
ket amin a camcamengco casdala maysa nga aniniwan.
Dagiti nalinteg a tattao mapasiddaawdando itoy, 
ket ti awan basolna agriingto a maibusor iti nadangkes.
Nupay casta ti nalinteg agnayonto iti dalanna, 
ket ti addaan im-ima a nadalus pumigsanto la a pumigsa.
Ngem ti maipapan cadacayo amin, umaycayo manen ita; 
ket diacto macasarac ti maysa a masirib cadacayo.
Dagiti aldawco naglabasdan, ket dagiti panggepco maburacda, 
dagiti met laeng panpanunut ti pusoc.
Isucatda iti rabii iti aldaw; 
ti lawag, cunada, asideg iti kinasipnget.
No sapulec ni Tanem cas iti balayco; 
no inyucradco ti iddac idiay sipnget;
No kinunac ken panagrupsa, Sica ti amac; 
ken igges, Sica ti inac, ken cabsatco a babai;
Sadino ngarud ti yan ti inanamac
Ket ti maipapan iti inanamac, asino ti cumitanto kencuana?
Bumabanto agingga cadagiti balunet ni Tanem, 
intono addan inana iti tapoc.
Umsien ni Bildad a Suhita ni Job; 
saritaenna ti peggad ti managbasol.
Idin simmungbat ni Bildad a Suhita, ket kinunana,
Casano ti capaut ti panagbirocyo cadagiti sasao
Otobenyo, ket calpasanna agsasaotayo.
Apay maibilangtayo a cas cadagiti an-animal, 
ken agbalintayo a narugit iti imatangyo?
Sica a pigisem ta bagim iti ungetmo, 
ti daga maidianto aya gapu kenca
Wenno ti bato maalisto aya iti yanna?
Wen, ti silaw ti nadangcoc maiddepto, 
ket ti rissic ti apuyna dinto agsilap.
Ti lawag nasipngetto idiay toldana, 
ken ti pagsilawan iti ngatona maiddepto.
Dagiti ad-addang ti pigsana mapaababadanto, 
ket isu ipababanto, ti patigmaanna met laeng.
Ta maipalladawto iti maysa nga iket gapu cadagiti sacana met laeng, 
ket agtalaytay, cadagiti bateng.
Maysa a pas-bang ti mangtiliwto kencuana a mapamucudan, 
ket maysa a silo ti mangtengngel kencuana.
Maysa a baor mailemmeng iti daga a maipaay kencuana, 
ken maysa a sal-toc a maipaay kencuana idiay dalan.
Dagiti nacakigkigtot ti mamagbuteng kencuana iti tunggal bangir, 
ken manganup kencuana cadagiti mucodna.
Ti pigsana mabisinanto, 
ket ti kinadacsangasat sisasagananto iti sibayna.
Dagiti camcameng ti bagina maalunundanto, 
wen, ti inauna nga anac ni patay alun-unennanto dagiti camcamengna.
Isu magabutto iti tolda a pagtalcanna; 
ket maipanto iti ari dagiti pangigtot.
Agnaedto iti toldana ti dina cucua
Azufre maiwaranto iti rabaw ti pagtaenganna.
Dagiti ramutna magangodanto iti baba, 
ken iti ngato mapucanto ti sangana.
Ti pacalaglagipan kencuana mapucawto iti daga, 
ket awanto ti naganna iti lansangan.
Maipanawto manipud iti lawag agingga iti sipnget, 
ken mapagtalawto iti lubong.
Awananto iti anac a lalaki wenno iti anac a lalaki ti anac a lalaki iti tengnga ti ilina, 
wenno uray ania a matda idiay naggangannaetanna.
Dagiti sumaruno nga umay masdaawdanto iti aldawna, 
cas cadagiti napan nga immun-una nagbutengda.
Pudno a cacasta dagiti pagnaedan dagiti nakillo, 
ket daytoy ti disso ti di-macaammo iti Dios.
Idin simmungbat ni Job, ket kinunana,
Casano ti capaut ti panangpaungetyo iti cararuac, 
ken panangdudugyo caniac cadagiti sasao?
Cadagitoy sangapulo a daras inumsidac: 
dicayo mabain nga agaramid a sigugubsang caniac.
Ket no pudno a nagbibiddutac, 
ti biddutco agtaeng caniac met laeng.
No pudno a panggepyo nga itan-oc dagita bagbagiyo a maibusor caniac, 
ket pakisupiatyo a maibusor caniac, ti pacaumsiac;
Ammoenyo ita a ti Dios binalikidnac iti panggepco, 
ket inalicubcubnac iti iketna.
Adtoy, umkisac iti rangas, ngem saannac a maipangag: 
umkisac iti tulong, ngem awan ti kinalinteg.
Binacudanna ti dalanco tapno diac macalasat, 
ket nangisaad iti sipnget cadagiti danac.
Linabusannac iti dayawco, 
ken innalana ti balangat iti oloc.
Rinugpunac iti tunggal bangir ket maipanacon; 
ket pinarutna ti inanamac a cas maysa a cayo.
Pinasgedanna met ti pungtotna a maibusor caniac, 
ket imbilangnac kencuana a cas maysa cadagiti cabusorna.
Dumtengda a sangsangcagiddan dagiti buybuyotna, 
ket gabsuonanda ti dalanda a maibusor caniac, 
ket agpacarsoda iti aglicmut iti toldac.
Isu inyadayuna caniac dagiti cacabsatco, 
ket dagiti amammoc matalipupusda a maisina caniac.
Dagiti cacabagiac binaybayandac,
Dagiti nagnaed iti balayco, 
ken dagiti babbalasangco, 
imbilangdac a maysa a gangannaet: 
maysaac a sangsangaili iti imatangda.
Ayabac ti adipenco, ket dinac sungbatan, 
nupay agdawatac kencuana a maaramat toy ngiwatco.
Ti angesco gangannaet ken asawac, 
ken ti ararawco cadagiti annac ni inac met laeng.
Uray dagiti agtutubo nga annac uyawendac; 
no tumacderac, agsaoda a maibusor caniac.
Amin a caingongotco a gagayyemco caguradac, 
ken amin nga inayatco maibusorda caniac.
Ti tulangco dumket iti cudilco ken lasagco, 
ket ti nangisalacan laeng caniac ti cudil dagiti ngipenco.
Mangaasicayo caniac, 
mangaasicayo caniac, 
O dacayo a gagayyemco; 
Apay nga idadanesdac a cas ti Dios, 
ket dicayo mapnec iti lasagco.
O sapay coma ta dagiti sasaoc maisuratda
O sapay coma ta mailanadda iti maysa a libro!
Sapay coma ta iti pluma a landoc 
ken buli maikitikitda iti bato iti agnanayon.
Ngem ti maipapan caniac ammoc a ti Mannubbotco sibibiag, 
ket iti camaudianan isu agtacderto iti rabaw ti daga:
Ket calpasan ti cudilco, daytoy met laeng a bagi, madadael, 
intono awanen ti lasagco makitacto ti Dios;
Isu a siac, siac met laeng, makitacto iti abayco
Ket dagiti matac buyaendanto, ket saan a cas maysa a gangannaet
Ti pusoc marunaw iti unegco.
No cunayo, Anian ti panangidadanesminto kencuana
Ket ti ramut ti panggep masaracan caniac;
Agbutengcayo iti campilan; 
ta ti pungtot iyegna ti pannusa ti campilan, 
tapno ammoenyo coma nga adda maysa a panangocom.
Idin simmungbat ni Sofar a Naamatita, ket kinunana,
Gapuna a dagiti panpanunutco sungbatandac, 
gapu met laeng iti ganat nga adda caniac.
Nangngegco idi ti panangtubngar a nangibabain caniac; 
ket ti espiritu ti panagawatco sinungbatannac.
Dica ammo aya daytoy a nanipud idi ugma, 
nanipud pannacaisaad ti tao iti rabaw ti daga,
A ti panagballigi ti dakes ababa, 
ken ti rag-o ti nadangkes apagcanito laeng?
Nupay no ti catayagna ngumato agingga cadagiti langlangit, 
ket ti olona gumaw-at cadagiti ul-ulep;
Nupay casta mapucawto iti agnanayon a cas iti iblengna met laeng; 
dagiti nacakita idi kencuana cunadanto, Sadino ti yanna?
Tumayabto a cas maysa a tagtagainep, ket dinto masaracan: 
wen, mapagtalawto a cas maysa a parparmata ti rabii.
Ti mata a nacakita kencuana isu ti dinanto makitan uray caano; 
uray ti nagsaadanna dinanto mabigbigen uray caano.
Dagiti annacna sapulendanto ti parabur ti napanglaw, 
ket dagiti im-imana isublidanto ti sanicuana.
Dagiti tultulangna mapnoda iti kinaagtutubona, 
ngem makipagpasagdanto kencuana iti tapoc,
Nupay no ti kinadangcoc nasamit iti ngiwatna, 
nupay no isu ti ilemmengna iti baba ti dilana.
Nupay no isu ti iliclicna, 
ket dinanto palubosan a mapan, 
no di ket isu ti aywananna pay laeng iti uneg ti ngiwatna;
Uray casta ti taraonna cadagiti lalaemna agbaliw, 
isu ti apro dagiti aspides iti unegna.
Nagalun-un cadagiti kinabacnang, ket ibacuarnanto ida manen; 
ti Dios aonennanto ida idiay tianna.
Isu susupennanto ti gita dagiti aspides: 
Ti dila ti carasaen ti mangpatayto kencuana.
Dinto macakita cadagiti carcarayan, 
dagiti agay-ayus a burayoc ti diro ken mantequilla.
Ti nagbannoganna a ginun-od isublinanto, ket isu ti dinanto alun-unen; 
cas iti cucua nga innalana idi, dinanto pagrag-oan.
Ta pinarigat ken binay-anna ti napanglaw; 
isu immagaw idi iti maysa a balay, ket isu ti dinanto bangonen.
Agsipud ta dina binigbig ti kinatalna iti unegna, 
awanto ti maibatina uray bassit iti dayta a pagragragoanna.
Awan ti nalabasan a dina inalun-un; 
gapuna ti kinarang-ayna dinto agnanayon.
Iti kinapunno ti panaglapusananna agbalinto a kinakirang
Ti ima ti tunggal nacaay-ay-ay agdissodanto kencuana.
Intono dandanina punnoen ti tianna, 
ti Dios ipalladawnanto kencuana ti rungsot ti ungetna, 
ket isu ti maitudo kencuana bayat ti pannanganna.
Isu itarayannanto ti igam a landoc, 
ket isu salputento ti ba-i a gambang:
Isu gab-utenna ken iruarna iti bagina; 
wen, ti nasilap a murdong rumuar iti aprona: 
dagiti nacakigkigtot addada iti rabawna.
Amin a kinasipnget maidulin a maipaay a gamgamengna: 
Maysa nga apuy a di-puyotan ti tao ti mangalununto kencuana; 
isu ti mangrunawto iti adda a nabati idiay toldana.
Dagiti langlangit ipalgacdanto ti kinadangkesna, 
ket tumacderto ti daga a maibusor kencuana.
Ti mainayon iti balayna pumanawto; 
dagiti cucuana agayusdanto iti aldaw ti pungtotna.
Daytoy ti pannacabiang ti nadangcoc nga aggapu iti Dios, 
ken ti tawid nga intuding ti Dios kencuana.
Idin ni Job simmungbat ket kinunana,
Denggenyo a sireregta ti bitlac; 
ket daytoy coma dagiti liwliwayo.
Anusandac, ket agsaoacto met; 
ket iti calpasan ti panagsaocon, ituloyyo ti agrabrabac.
Ti maipapan caniac, ti unnoyco maipaay aya iti tao
Ket apay a saan coma a maibus ti anusco?
Mingmingandac, ket masdaawcayo, 
ket iyapputyo ta imayo ita ngiwatyo.
Uray no lumagipac mariribucac, 
ket ti buteng gemgemanna ti lasagco.
Apay agbiag dagiti nadangcoc, aglacayda, 
wen, agmaingelda iti pannacabalin?
Ti putotda agtalinaed cadacuada idiay imatangda, 
ken ti caputotanda iti sango dagiti matada.
Dagiti balbalayda natalgedda iti pagbutngan, 
uray ti pang-or ti Dios saan a maiparabaw cadacuada.
Dagiti vacada a lallaki agputotda, ket dida agcurang; 
dagiti vacvacada a cabac-yan aganacda, ket dida maalisan.
Isuda ibaonda dagiti babassitda a cas maysa a pangen, 
ket dagiti annacda agsalada.
Agdaniwda iti pandereta ken arpa
Ken agrag-oda iti aweng ti pito.
Ibusenda dagiti al-aldawda iti kinarang-ay, 
ket iti maysa a canito umulogda ken Tanem.
Ket cunada iti Dios, Pumanawca cadacami; 
ta dicami calicaguman ti pannacaammo cadagita daldalanmo.
Ania aya ti Mannacabalin, tapno agservicami coma kencuana
Ket ania ti gunguna a magun-odanmi no agcararagcami kencuana?
Adtoy, ti kinarang-ayda saan a gapuanan ti imada; 
ti patigmaan dagiti nadangcoc adayu caniac.
Maminano aya ti pannacaiddep ti pagsilawan dagiti nadangcoc
Tapno ti kinadacsangasatda umay cadacuada
Tapno ti Dios iwarasna dagiti ladladingit iti pungtotna?
Tapno casda la puon ti garami iti sango ti angin, 
ken cas iti taep nga itayab ti bagio?
Cunaenyo, Ti Dios salimetmetanna ti kinadangkes ti ama a maipaay cadagiti annacna
Isu supapacanna coma daydiay met laeng, tapno maammoanna coma:
Makita coma dagiti matana met laeng iti pannacadadaelna, 
ket uminum coma iti pungtot ti Mannacabalin.
Ta ania ti panangipategna iti balayna iti calpasanna, 
inton maputed ti bilang dagiti bulanna?
Asino aya ti mangisuronto iti Dios iti pannacaammo, 
idinto ta ocomenna dagiti natan-oc?
Matay ti maysa iti capigpigsana, 
idinto ta sitatalna unay ken sitatalingenngen:
Dagiti pagidulinanna mapnoda iti gatas, 
ket ti pata dagiti tulangna nadam-egda.
Ket ti sabali matay iti kinapait ti cararua, 
ket dina nananam ti imbag.
Isuda agpasagda nga agpadpada iti tapoc, 
ket igges ti manggabor cadacuada.
Adtoy, ammoc dagiti panunotyo, 
ken dagiti gacat a pangranggasyo caniac.
Ta cunayo, Sadino aya ti yan ti balay ti principe
Ken sadino aya ti yan ti tolda a pagnaedan dagiti nadangcoc?
Dicayo nagsaludsud aya cadagiti tattao nga agpagpagna
Ket dicayo ammo dagiti pammanecnecda,
A ti dakes a tao maaywanan agingga iti aldaw ti kinadacsangasat
A maipanda iti aldaw ti pungtot?
Siasino ti mangipalawagto ti dalanna iti rupana
Ken siasino ti mangsupapacto kencuana iti aramidna?
Nupay casta maipanto iti tanem, 
ket dagiti tattao agbantaydanto iti rabaw ti tanem.
Dagiti bingbingcol ti lobong nasamitdanto kencuana
Ket amin a tattao sumarunodanto kencuana, 
cas iti adda idi a di-mabilang iti sacbayna.
Casano ngarud ti panangliwliwayo caniac iti barengbareng, 
idinto, ta cadagita sungbatyo barengbarengda laeng?
Idin simmungbat ni Elifaz a Temanita, ket kinunana,
Macaipaay aya ti maysa a tao ti panggunguna iti Dios
Pudno a ti masirib magungunaanna iti bagina met laeng.
Adda aya aniaman a macaay-ayo iti Mannacabalin a sica nalintegca
Wenno gungunana aya ti panangpalongdom cadagita daldalanmo?
Agpaay aya ti butengmo kencuana a panangtubngarna 
kenca tapno makiserrec kenca iti panangocom?
Saan aya a dackel ti kinadangcocmo
Awan met ti patingga dagiti kinadangkesmo.
Ta nangalaca cadagiti salsalda iti cabsatmo gapu iti awan, 
ket linabusam dagiti lamolamo cadagiti pagcawesda.
Ta dica nangted ti danum iti nabannog tapno uminum, 
ket inkedkedmo ti tinapay iti mabisin.
Ngem iti maipapan iti maingel a tao, isu tagicuaenna ti daga; 
ket ti nadaeg a tao, nagnaed kencuana.
Imbaonmo dagiti babbalo a babbai a sioongaong, 
ket binungtolmo dagiti tactackiag dagiti ul-ulila.
Gapuna a dagiti silsilo addada a mailicmut kenca, 
ket ti pettat a buteng riribukennaca.
Wenno ti kinasipnget, iti casta a dica macakita, 
ket ti kinawadwad dagiti dandanum abbongannaca.
Awan aya ti Dios iti ngato dagiti langlangit
Ket kitaem ti cangato dagiti bitbitwen, anian a nagngatoda!
Ket cunaem, Ania aya ti ammo ti Dios
Mabalinna aya ti mangocom a sumalput iti nacaro a sipnget?
Napuscol nga ul-ulep isuda ti maysa a mangabbong kencuana, iti casta a di macakita; 
ket agpagpagna idiay bobeda ti langit.
Salimetmetamto aya ti daan a dalan, 
a nagnaan dagiti nadangcoc a tattao?
A marabsotda iti sacbay ti pannawenda, 
a ti pamounda naibucbuc a cas maysa nga agus.
Dagidiay nagcuna iti Dios, Pumanawca cadacami: ket, 
Ania aya ti mabalin nga aramiden ti Mannacabalin a maipaay cadacami?
Nupay casta pinunnona dagiti balbalayda cadagiti naimbag a banbanag: 
ngem ti patigmaan dagiti nadangcoc adayu cainac.
Dagiti nalinteg kitaenda, ket agragsacda; 
ket dagiti awan basolda catawaanna ida a rabngisen.
A cunada, Pudno dagiti timmacder a maibusor cadatayo madadaelda, 
ket ti matda cadacuada rinunaw ti apuy.
Makigayiemca ita kencuana, ket agtalnaca: 
iti casta umayto ti imbag kenca.
Dawatec kenca, awatem, ti linteg nga aggapu iti ngiwatna, 
ket ipenpenmo ita pusom dagiti sasaona.
No agsublica iti Mannacabalin, mapatibkercanto, 
no iccatem ti kinakillo a yadayu cadagita toldam.
Ket icabilmo ta gamengmo iti tapoc
Ken ti balitoc ti Ofir iti baet dagiti batbato cadagiti waig;
Ket ti Mannacabalin isunto ti gamengmo, 
ken napateg a pirac kenca.
Iti casta agragsaccanton iti Mannacabalin, 
ket itangadmonto ta rupam iti Dios.
Agcararagcanto kencuana, ket isu ipangagnacanto; 
ket bayadamto dagita carim.
Mangikeddengcanto met iti maysa a banag, ket mapasingkedanto kenca; 
ket ti lawag silnagannanto dagita dalanmo.
Intono ipababadaca, cunaemto, Adda panangipangato
Ket ti napacumbaba a tao isu isalacannanto.
Isu ispalennanto uray daydiay nacabasol: 
wen, maispalto babaen ti kinadalus dagita imam.
Idin ni Job simmungbat ket kinunana,
Ita met laeng nga aldaw ti unnoyco nasubcar: 
ti pannacacabilco nadagdagsen ngem iti unnoyco.
O sapay coma ta maammoac no sadino ti pacasaracac kencuana
Sapay coma ta innac agingga met laeng iti tugawna!
Ornosec coma ti panggepco iti sangona, 
ket punoec toy ngiwatco cadagiti pannakisupiat.
Ammoec coma dagiti sasao nga isungbatna caniac, 
ken maawatac coma no ania ti saoenna caniac.
Makisubang coma aya caniac iti kinadackel ti pannacabalinna
Saan: no di ket imdengannac coma.
Idiay ti nalinteg mabalinna ti makipinnalawag kencuana; 
iti casta macalapsutac coma nga agnanayon iti biang ti ocomco.
Adtoy, mapanac iti masangoanan, ngem awan idiay; 
ket agsubliac, ngem isu diac masaripatpatan;
Iti makatigid, no agaramid, ngem isu diac makita; 
isu aglemmeng iti macanawan, tapno isu diac makita.
Ngem ammona ti dalan a papanac; intono masuutnac, 
rumuaracto a cas balitoc.
Ti sacac simmurot cadagiti tugtugutna
Sinalimetmetac ti dalanna, ket diac simmiasi.
Diac naglicudan dagiti bilin dagiti bibigna; 
impatpategco dagiti sasao ti ngiwatna a nangnangrona ngem iti masapulco a taraon.
Ngem isu addaan iti maysa a panunot, ket asino ti macabawing kencuana
Ket no ania ti calicaguman ti cararuana, dayta met laeng ti aramidenna.
Ta tungpalenna ti inkeddengna gapu caniac; 
ket adu ti cacasta a banbanag addada kencuana.
Gapuna a mapabutengac iti saclangna; 
no agotobac, agbutengac kencuana.
Ta ti Dios pinagdiccomerna ti pusoc, 
ket ti Mannacabalin pinagbutengnac;
Ta diac madadael iti sango ti kinasipnget, 
dina met inabungotan iti nacaro a sipnget ti rupac.
Apay dagiti pannawen dida aya makedngan babaen ti Mannacabalin
Ken apay a dagiti macaammo kencuana dida kitaen dagiti al-aldawna?
Adda dagiti agyalis cadagiti duldulon; 
agagawda cadagiti carcarnero, ket taraonda ida.
Ipanawda dagiti asno dagiti ul-ul-ulila; 
alaenda ti vaca ti balo a babai a maipaay a salda.
Isiasida ti macasapul iti dalan: 
amin dagiti napanglaw ti daga aglemmengda.
Adtoy, cas cadagiti asno nga atap idiay let-ang, 
rumuarda a mapan iti aramidda, nga agsapulda a sireregta iti taraon; 
ti let-ang itdenna cadacuada ti tinapay a maipaay cadagiti annacda.
Paraspasenda idiay away ti saganada a taraon dagiti animalda; 
ket binurasda ti tidda iti cauvasan ti nadangcoc.
Agpatpatnagda nga agidda a silalamolamo nga awanan pagpagan-anay
Ket awananda iti pagabbong iti nalam-ec.
Mabasada cadagiti arbis dagiti banbantay, 
ket aracupenda ti bato a gapu iti pannacasapul iti pagsalinongan.
Adda dagiti mangrabsut cadagiti ul-ulila iti barucong, 
ken mangala iti maysa a salda ti napanglaw;
Iti casta a magnada a silalamolamo nga awan ti pagpagan-anayda, 
ket idinto ta mabisinda awitenda dagiti binetbettec.
Agaramidda iti lana iti uneg dagiti bacud dagitoy a tattao; 
payatenda dagiti pagpespesanda iti uvas, ket agwawda.
Manipud iti nacatatao nga ili agungor dagiti tattao, 
ken ti cararua ti nasugat agickis: 
nupay casta ti Dios dina incancano ti kinamaag.
Dagitoy isuda dagiti sumukir iti lawag; 
dida ammo dagiti daldalanna, 
dida agtaeng cadagiti dandanana.
Ti agpatay agtacder ti lawag; 
papatayenna iti napanglaw ken macasapul; 
ket iti rabii isu ti cas maysa a mannanacaw.
Ti mata met ti mannakicamalala urayenna ti apagsipnget, 
a cunana: Awanto ti mata a macakita caniac, 
ket manglimlimo ti rupana.
Iti nasipnget cubcubanda dagiti balbalay: 
iserraanda dagiti bagbagida iti aldaw; 
dida ammo ti lawag.
Ta ti bigat isu ti cas nacaro a sipnget cadacuada amin; 
ta ammoda dagiti nacakigkigtot iti nacaro a sipnget.
Nasiglat unay ti panaglasatda iti rabaw dagiti dandanum; 
ti bingayda mailunod iti daga: 
dida tumurong a mapan iti dalan cadagiti cauv-uvasan.
Ti ticag ken pudot runawenda dagiti dandanum ti nieve: 
casta ti aramiden ni Tanem cadagidiay a nagbasol.
Isu lipatento ti tian; 
ti igges manganto a sisasam-it kencuana
Dinto malagipen uray caano; 
ket ti kinakillo mabungtolto a cas maysa a cayo.
Alun-unenna ti lupes a di-aganac, 
ket saan nga agaramid ti imbag iti balo a babai.
Nupay casta ti Dios igagana ti maingel gapu iti pannacabalinna: 
bumangon ti awanan kinatalged ti biagna.
Ti Dios ipaayna cadacuada tapno agyanda iti kinatalged, 
ket aginanada iti dayta; ngem dagiti matana addada iti rabaw dagiti daldalanda.
Isuda maitan-ocda; nupay casta iti apagbiit, maawandan; 
wen, maipababada, maiccatda iti dalan a cas cadagiti amin a sabsabali, 
ket makeltayda a cas cadagiti murdong dagiti dawa ti trigo.
No saan a casta ita, asino ti mangpanecnec a siac managulbodac, 
ken mangaw-awan iti bitlac?
Idin simmungbat ni Bildad a Suhita, ket kinunana,
Ti panagturay ken buteng addada kencuana; 
isu aramidenna ti talna cadagiti nangato a disdissona.
Adda aya aniaman a macabilang cadagiti buybuyotna
Ket iti rabaw ti siasino ti saan a bumangonan ti lawagna?
Casano ngarud ti pannacabalin ti tao a makicalintegan iti Dios
Wenno casano ti pannacabalin nga agdalus ti nayanac iti babai?
Adtoy, uray ti bulan awanan iti raniag, 
ken dagiti bitbitwen saanda a nadalus iti imatangna:
Anian a nacarcaro pay ti tao a maysa nga igges
Ken ti anac ti tao, a maysa nga igges.
Idin ni Job simmungbat ket kinunana,
Anian a panangtulongmo iti awanan pannacabalin
Anian a panangispalmo ti tackiag ti awanan pigsa!
Anian a panangpatigmaanmo iti awanan sirib, 
ken panangipalawagmo a siwawadwad ti natibker a pannacaammo!
Iti siasino ti nangibalicasam cadagiti sasao
Ken siasino ti akinespiritu ti rimmuar kenca?
Dagiti mapapatay agpigergerda 
iti baba dagiti dandanum ken dagiti naed idiay.
Ni Tanem lamolamo iti sango ti Dios, 
ket ni Abaddon awanan iti pangabbong.
Yucradna ti amianan iti rabaw ti awan nagyan, 
ket ibitinna ti daga iti rabaw ti awan.
Bungonenna dagiti dandanum cadagiti napuscol nga ululepna; 
ket ti ulep saan a mapigis iti babada.
Abbonganna ti sango ti tronona, 
ket yucradna ti ulep iti rabawna.
Imburicna ti maysa a dulon iti rabaw dagiti dandanum 
agingga cadagiti pagpatingaan ti lawag ken sipnget.
Dagiti monmon ti langit nagpigergerda 
ket mapasdaawda iti panangtubngarna.
Cutucutenna ti taaw iti pannacabalinna, 
ket gapu iti kinamannacaawatna cabilenna a salputen ni Rahab.
Gapu iti Espirituna maarcosan dagiti langlangit; 
ti imana sinalputda ti nasiglat nga uleg.
Adtoy, dagitoy isuda laeng dagiti paspaset a naruar dagiti daldalanna: 
ket, anian a nagbassit ti maysa a dayamudom a mangngegtayo kencuana
Ngem ti gurrood ti pannacabalinna asino ti macaawat?
Ti ubbaw nga inanama ti mapagbasol.
Ket ni Job intuloyna manen ti pangngarigna, ket kinunana.
Cas sibibiag ti Dios a nangiccat iti calintegac, 
ken ti Mannacabalin, a namarigat iti cararuac.
(Ta adda pay la amin ti biagco caniac, 
ket ti espiritu ti Dios adda cadagiti agongco);
Pudno a dagiti bibigco didanto mangisao iti kinakillo, 
uray ti dilac dinto mangibalicas iti allilaw.
Adayu caniac ti panangpalintegco cadacayo; 
agingga iti matayac diacto iccaten caniac ti kinatarnawco.
Salimetmetac ti kinalintegco, ket diacto palubosan a pumanaw: 
ti pusoc dinacto umsien bayat ti panagbiagco.
Ti cabusorco cas la coma iti managdacdakes, 
ket ti tumacder a bumusor caniac cas la coma iti nakillo.
Ta ania ti inanama ti nadangkes, nupay macagun-od iti gunguna, 
intono ti Dios iccatenna ti cararuana?
Ti Dios denggennanto aya ti asugna, 
intono dumteng ti riribuc kencuana?
Isu agragragsacto aya iti Mannacabalin, 
ken umawagto aya iti Dios iti amin a pannawen?
Isurocayto iti maipapan iti ima ti Dios; 
ti adda iti Mannacabalin diacto ilemmeng.
Adtoy, dacayo amin met laeng isu nakitayo; 
apay ngarud a sangsangcacanunongcayo nga agubbaw?
Daytoy isu ti bingay ti maysa a nadangcoc a tao iti Dios, 
ken tawid dagiti mamarparigat nga awatenda iti Mannacabalin:
No umadu dagiti annacna, maipaayda iti campilan; 
ken dagiti putotna didanto mapnec iti tinapay.
Dagiti matda kencuana maitanemdanto iti patay, 
ket dagiti babbalona a babbai didanto agdung-aw.
Nupay agpenpen ti pirac a cas tapoc, 
ken agsagana iti pagan-anay a cas damili;
Isu saganaenna coma, ngem icawesto ti nalinteg, 
ket ti awan basolna bingayennanto ti pirac.
Bangonenna ti balayna a cas sanga, 
ken cas maysa a calapaw nga aramiden ti agaywan.
Agidda a sibabacnang, ngem dinto maitipon cadagiti ammana; 
mulagatenna dagiti matana, ngem isu awan.
Dagiti nacakigkigtot cumamacamda kencuana a cas dagiti dandanum; 
ti bagio ti mangpucaw kencuana iti rabii.
Isu ipayugpug ti casaor, ket pumanaw; 
ket isu sagadenna iti yanna.
Ta isu ipalladawto ti Dios, ket dina lisian: 
isu cayatna ti agtalaw iti imana.
Dagiti tattao pagsisipatendanto dagiti im-imada kencuana, 
ket isu sanamticandanto iti ruar ti yanna.
Pudno adda minas ti pirac, 
ken adda minas ti balitoc a gugoranda.
Ti londoc maala iti daga, 
ket ti gambang matunaw nga aggapu iti bato.
Ti tao mangisaad iti maysa nga ungto iti sipnget, 
ket mangsukisuc, agingga iti caadayuan unay a beddeng, 
dagiti batbato ti sipnget ken ti nacaro a kinasipnget.
Mangcali iti maysa a dariwangwang idiay lacsid ti pagnaedan dagiti tattao 
isuda malipatanda iti saca; ibitinda iti adayu cadagiti tattao, nga agpallapallayogda.
Ti maipapan iti daga, isu ti paggapuan ti tinapay; 
ket ti babana a cas nabaliwan idi ti apuy.
Dagiti batbatona isuda ti yan dagiti zafiro, 
ket addaan mocomoc ti balitoc.
Dayta a dana saan nga ammo ti tumatayab nga agseppeg
Uray ti mata ti sawi dina nakita:
Dagiti napusong nga an-animal isu ti dida binaddec, 
uray ti narungsot a leon saan a limmasat idiay.
Icabilna ti imana iti rabaw ti pamulinawen; 
balikidenna dagiti banbantay cadagiti popoonda.
Calienna dagiti cancanal iti tengnga dagiti batbato; 
ket ti matana makitana tunggal napateg a banag.
Bungonenna dagiti ub-ubbog tapno dida agtedted; 
ket ti banag a nailemmeng iyegna iti lawag.
Ngem sadinonto ti pacasaracan ti sirib
Ken sadino ti yan ti pannacaawat?
Ti tao dina ammo ti pategna; 
ket saan a masaracan idiay daga dagiti sibibiag.
Cuna ti yuyeng, 
Awan caniac; 
ket cuna ti taaw, Awan caniac.
Isu saan a magun-od gapu iti balitoc, 
uray ti pirac dinto matimbeng a maipaay iti pategna.
Isu di-magatadan iti balitoc ti Ofir, 
iti napateg nga onix, wenno iti zafiro.
Balitoc ken sarming dida pumadpad kencuana, 
saan met a masucatan gapu cadagiti alajas a ginuguran a balitoc.
Awanto ti pacasaritaan a maipapan iti corales wenno iti cristal: 
wen, ti pateg ti sirib nangatngato ngem cadagiti rubrubi.
Ti topacio ti Etiopia dinto pumadpad kencuana, 
dinto mapatgan iti pulpulos a balitoc.
Sadino ngarud ti paggapuan ti sirib
Ken sadino ti yan ti pannacaawat?
Idinto ta nailemmeng cadagiti mata ti amin nga agbiag, 
ken naitalimeng cadagiti tumatayab ti langit.
Da Pannacarba ken Patay cunada nangngegmi 
ti maysa nga anabaabna cadagiti lapayagmi.
Ti Dios maawatanna ti dalanna, 
ken ammona ti yanna.
Ta matmatanna dagiti ungto ti daga, 
ket cumita iti baba ti amin a langit;
A mangtimbeng iti angin; 
wen; dagiti dandanum sucatenna iti pagsucatan.
Idi nangaramid iti maysa a pangngeddeng a maipaay iti tudo, 
ken maysa a dalan a maipaay iti kimat ti gurrood;
Idin isu kinitana, 
ken impalawagna; 
isu pinasingkedanna, wen, ket isu pinalutputna.
Ket kinunana iti tao, 
adtoy, ti panagbuteng iti Apo, dayta isu ti sirib; 
ket ti panangpanaw iti dakes isu ti pannacawat.
Ket ni Job intuloyna manen ti pangngarigna, ket kinunana,
O sapay coma ta caslaac la cadagidi bulbulan idi unana, 
cas cadagiti al-aldaw idi a ti Dios binantayannac;
Idi nagraniag ti silawna iti rabaw ti oloc, 
ken babaen ti lawagna linasatco ti sipnget;
Cas caaddac idi iti kinaluom dagiti al-aldawco, 
idi a ti pannakisimpungalan ti Dios adda iti toldac;
Idi makicadcadua pay laeng caniac ti Mannacabalin, 
ket adda idi iti sibayco dagiti annacco;
Idi dagiti addangco nabuggoanda iti mantequilla, 
ket ti bato imbucbocna caniac dagiti burayoc ti lana!
Idi rimmuarac iti ruangan agingga iti ili, 
idi insaganac ti tugawco idiay lansangan,
Nakitadac dagiti agtutubo a lallaki ket naglemmengda, 
ket dagiti lallacay bimmangonda ket nagtacderda;
Dagiti piprincipe minedmedanda ti panagsaoda, 
ket inyapputda ti imada iti ngiwatda:
Ti timec dagiti natacneng napagtalnada, 
ket ti dilada dimket iti ngadasda.
Ta no nangngegnac, idi ti lapayag, iti casta binendicionannac; 
ket no nakitanac idi ti mata, nangsacsi a maipaay caniac.
Agsipud ta inispalco ti napanglaw nga imkis, 
castamet iti ulila, nga awanan idi iti bumadang kencuana.
Ti bendicion daydiay a naisagana a madadael immapay caniac; 
ket pinagdaniwco gapu iti rag-o ti puso ti babai a balo.
Incapetco ti kinalinteg, ket kinawesannac: 
ti kinajusticiac cas maysa idi a lambon ken maysa a balangat.
Siac idi dagiti mata iti bulsec, 
ken siac idi dagiti saca iti pilay.
Amaac idi ti macasapul: 
ket ti panggep ti diac am-ammo idi pinalutpotco.
Ket binuracco dagiti sangi dagiti nakillo, 
ket rinabsutco ti tinucmaan dagiti ngipenna.
Idin kinunac, 
Matayacto idiay umocco, 
ken paaduecto a cas darat dagiti al-aldawco:
Ti ramutco agsacnap agingga cadagiti dandanum, 
ket ti linnaaw agyan nga agpatnag iti rabaw ti sangac:
Ti dayagco nasalibucag caniac, 
ket ti ba-ic mapabaro iti imac.
Dagiti tattao agimdengda caniac ken nagurayda, 
ket nagulimecda gapu iti pammalacadco.
ket ti bitlac timmedted cadacuada.
Ket inuraydac a cas iti tudo; 
ket nginangada a nalawa dagiti ngiwatda a cas aguray iti maudi a tudo.
Inisemac ida, 
idi awan ti panagtalecda; 
ket ti lawag ti rupac dida inwacsi.
Pinilic ti dalanda, ket nagsaadac a cas pangolo, 
ken nagnaedac a cas maysa nga ari ti buyot, 
cas maysa a mangliwliwa cadagiti agdungdung-aw.
Ngem ita dagiti ububbing ngem siac rabrabakendac, 
a dagiti ammada diac kinayat idi nga insaad a cadua dagiti as-aso a bugaw dagiti carcarneroc.
Wen, ti pigsa dagiti im-imada, ania ti maigungunada coma caniac
Lallaki a cadacuada mapukaw ti naluom a tawen.
Isuda nakidditda iti masapul ken bisin; 
curibanda ti namaga a daga, iti kinatalipungaw ti panagputputong ken panaglangalang.
ket dagiti ramut ti enebro isuda ti taraonda.
Maparuarda manipud nagtengngaan dagiti tattao, 
umkisda iti licudanda a cas iti licudan ti maysa a mannanacaw;
Iti casta nga agnaedda cadagiti nakakigkigtot a lobong, 
cadagiti rucrukib ti daga ken dagiti bato.
Iti tengnga ti casamecan agugada; 
iti siroc dagiti kemmekemmeng maurnongda.
Isuda dagiti annac dagiti maag, wen, annac dagiti nacas-ang a tattao; 
nabaotda a naparuar iti daga.
Ket ita agbalinac a daniwda, 
wen, maysaac a balicas a barengbareng cadacuada.
ket dida liclican a tupraan ti rupac.
Ta pinalucayanna ti lubidna ket pinarigatnac; 
ket linapsutda ti pacagat iti sangoc.
Iti macanawanco tumacder dagiti nacas-ang; 
itublacda dagiti sacsacac, 
ket gabsuonenda a maibusor caniac dagiti pacadadaelan a daldalanda.
Dadaelenda ti danac, 
yunada ti kinadacsangasatco, 
dagiti met laeng lallaki nga awanan catulungan.
Cas lumasat iti maysa a nalawa a gutbaw umayda: 
iti tengnga ti pannacadadael itulidda met laeng dagiti bagbagida iti rabawco.
Dagiti nacakigkigtot umapayda caniac; 
camatenda ti dayawco a cas iti angin; 
ti kinarang-ayco aglabas a cas maysa nga ulep.
Ket ita ti cararuac maibuyat iti unegco; 
dagiti al-aldaw ti pannacaparigat mesmesandac.
Iti rabii masalbag dagiti tultulangco, 
ket dagiti tutuoc a mangcagat caniac di agtalna.
Gapu iti dackel a pigsa ti Dios mapalaad ti cawesco; 
putiputannac a cas iti tengnged ti badoc.
Impalladawnac iti pitac, 
ket agbalinac a cas tapoc ken dapdapo.
Umawagac kenca, ket dinac sungbatan: 
agtacderac, ket mingmingannac.
Sica nagsublica a nadawel caniac; 
iti kinabileg ta imam idadanesnac.
Ingatonac iti angin, pasacayennac kencuana; 
ket runawennac iti bagio.
Ta ammoc nga iyegnacto iti patay, 
ken iti balay a natudingan a maipaay iti amin a sibibiag.
Nupay casta saan aya nga itayag ti tao ti imana iti pannacapasagna
Wenno iti kinadacsangasatna umawag gapu iti tulong?
Diac sinangitan aya ti adda idi iti riribuc
Saan aya a napaliday ti cararuac gapu iti macasapul?
Idi nagbirucac iti imbag, immayen ti dakes; 
ket idi inurayco ti lawag, immay ti sipnget.
Mariribuc ti pusoc, ket di agtalna; 
al-aldaw ti pannacaparigat addadan caniac.
Innac nga agdungdung-aw nga awanan ti init: 
agtacderac idiay gimong, ket umawagac iti tulong.
Maysaac a cabsat dagiti aso ti bakir ken cadua dagiti avestruz.
Nangisit ti cudilco, ket agregreg caniac, 
ket mauram dagiti tultulangco iti pudot.
Gapuna a ti arpac nagbalin a pagdung-aw; 
ken ti pitoc iti timec dagiti agsangit.
Nakitulagac cadagiti matac; 
casano ngarud ti panangkitac coma iti maysa a virgen?
Ta ania ti apag nga aggapu iti Dios sadi ngato, 
ken ti tawiden nga aggapu iti Mannacabalin idiay ngato?
Saan aya a kinadacsangasat nga agpaay iti nakillo, 
ken ladingit nga agpaay cadagiti managaramid ti kinadangkes?
Saanna aya a makita dagiti dalanco 
ken bilangen dagiti addangco? 
ken nagdaras ti sacac a mangallilaw;
(Matimbangac coma iti apag-isu a timbengan, 
tapno ammoen coma ti Dios ti kinatarnawco);
No ti addangco simmiasi iti dalan; 
ken ti pusoc nagna a siannurot cadagiti matac, 
ken no adda aniaman a mulit a kimpet cadagiti imac:
No casta agmulaac, ken sabali coma ti mangan; 
wen, ti apit ti dagac maparut coma.
No ti pusoc nangituggod iti babai, 
ken no nagsanebac idiay ruangan ti caarrubac;
No casta aggiling coma ni asawac nga agpaay iti sabali, 
ket isu asawaen coma dagiti sabali.
Ta dayta isu ti maysa a nacaalaliaw a biddut; 
wen, isu ti maysa a kinadangkes a madusaan babaen cadagiti oc-ocom:
Ta isu maysa nga apuy a mangibus agpapan ken Dadael, 
ken mangparut coma iti amin a rang-ayco.
No diac impateg ti panggep ti adipenco a lalaki wenno babai, 
idi nakisinnurtoanda caniac;
Ania ngarud ti aramidecto intono tumacder ti Dios
Ken intono agsarungcar, ania ti isungbatconto kencuana?
Saan aya a daydiay nangaramid caniac idiay tian ti nangaramid met kencuana
Ken saan aya a maymaysa ti namarsua cadatayo idiay tian?
No pinaritac dagiti napanglaw cadagiti calicagumda, 
wenno pinagcullaapco dagiti mata ti balo a babai.
Wenno binucodac a kinnan ti sacmolco, 
ket ti ulila saan a nangan idiay.
(Saan, nanipud kinaubingco isu dimmackel a caduac a cas agcaama, 
ket isu ti indalanco nanipud iti tian ni inac);
No binuyac a napucaw ti maysa gapu ti caawan ti cawes, 
wenno ti macasapul awanan idi iti pagabbong;
No dagiti lomlomona didac binendicionan, 
ken no isu saan idi a napapudot ti dutdot dagiti carcarneroc;
No intag-ayco ti imac a maibusor iti ulila, 
agsipud ta nakitac ti badangco idiay ruangan:
No casta malpay coma ti abagac manipud iti acloaclo, 
ken ti tackiagco marumec manipud iti tulang.
Ta ti kinadacsangasat nga aggapu iti Dios isu ti maysa a nacakigkigtot caniac, 
ket gapu iti kinadayagna awan mabalinco nga aramiden.
No inaramidco a namnamac ti balitoc 
ken kinunac iti nasudi a balitoc, Sica ti talecco;
No nagrag-oac agsipud ta ti sanicuac idi dackel, 
ken agsipud ta ti imac nacagun-od iti adu;
No kinitac ti init idi nagraniag, 
wenno ti bulan a magmagna iti kinalawag,
Ken toy pusoc naguyuguy a sililimed, 
ken no ti ngiwatco inagcanna ti imac:
Dagitoy isuda met ti kinadangkes a madusaan babaen cadagiti oc-ocom; 
ta inlibacco coma ti Dios nga adda sadi ngato.
No nagrag-oac iti pannacadadael ti gimmura caniac, 
wenno nagpasindayawac idi immay ti dakes kencuana.
(Wen, diac pinalubosan ti ngiwatco a nagbasol gapu 
iti panagdawatco a mailunod ti biagna);
No di ket kinuna, dagiti tattao ti toldac, 
siasino ti macasarac iti maysa a di-mapnec iti lasagna?
(Ti gangannaet saan a nagdagus idiay lansangan; 
no di ket linuctac dagiti ruanganco iti agpagpagna);
No cas ken Adan inabbongac ti panaglabsingco, 
gapu iti panangilemmengco ti kinadangkes iti unegco,
Agsipud ta kinabutengco ti umariwecwec, 
ken ti panangumsi dagiti familia kinigtotnac, 
iti casta a nagulimecac, ket diac rimmuar iti ruangan—
O sapay coma ta addaanac iti maysa a mangipangag caniac! 
(Adtoy, ditoy adda ti firmac, sungbatannac coma ti Mannacabalin) 
ket addaanac coma iti darum a sinuratan ti cabusorco!
Pudno nga isu ibaclayco coma iti abagac; 
isu ireppetco coma caniac a cas iti maysa a balangat:
Ipalawagco coma kencuana ti bilang dagiti adaddangco; 
cas maysa a principe umadaniac coma kencuana.
No ti dagac umkis a maibusor caniac, 
ket dagiti gurguritna agsangitda a padapada;
No kinnanco dagiti nagbannoganna nga awan ti bayad, 
wenno dagiti agtagicua kencuana pinadadaelco ti biagda:
Agtubo coma dagiti casumba iti saad ti trigo, 
ken calunay iti saad ti cebada
Dagiti sao ni Job magibusda.
Iti casta dagitoy tallo a lallaki simmardengdan a mangsungbat ken Job, agsipud ta isu nalinteg cadagiti matana met laeng.
Idin nacaunget ni Eliu nga anac a lalaki ni Barakel a Bucita, iti familia ni Ram: naglucsao a maibusor ken Job, agsipud ta pinalpalintegna ti bagina a saan ket nga iti Dios.
Casta met a nagrurud a maibusor cadagiti tallo a gagayyemna, agsipud ta isuda dida nacasarac ti isungbatda, ket nupay casta pinabasolda ni Job.
Ngem ni Eliu naguray nga agsao ken Job, agsipud ta isuda laclacayda idi ngem isu.
Ket idi ni Eliu nakitana nga awan ti sungbat idi ngiwat dagitoy tallo a lallaki, nagpungtot.
Ket ni Eliu nga anac a lalaki ni Barakel a Bucita simmungbat ket kinunana, 
Siac ubingac, ket dacayo lallacaycayo; 
gapuna a nagmayengac ket diac tinurdan nga imparangarang cadacayo ti panangipapanco.
Kinunac, Dagiti al-aldaw agsaoda coma, 
ti kinaadu dagiti tawtawen mangisuro coma iti sirib.
Ngem adda maysa nga espiritu iti tao, 
ket ti anges ti Mannacabalin iccanna ida iti pannacaawat.
Saan a dagiti dadackel dagiti mamasirib, 
wenno dagiti lallacay dagiti macaawat iti kinajusticia.
Gapuna a kinunac, Imdengandac; 
iparangarangconto met ti panangipapanco.
Adtoy, inurayco dagiti sasaoyo, 
tinimudco dagiti pagcalinteganyo, 
idi nagsukimatcayo no ania ti saoenyo.
Wen, inimdengancayo, 
ket, adtoy, awan ti nacaparmec ken Job, 
wenno nacasungbat cadagiti sasaona, cadacayo.
Agannadcayo di la ket ta cunayo, nacasaraccami iti sirib; 
ti Dios ti mangabac coma kencuana, saan a ti tao:
Ta isu dina inturong dagiti sasaona a maibusor caniac; 
uray siac diacto sungbatan cas cadagiti bitbitlayo.
Isuda masdaawda,
isuda awananda ti balicas nga isao.
Ket agurayacto aya, agsipud ta dida agsao, 
agsipud ta agtalnada, ket dida sumungbaten?
Isungbatconto met ti biangco, 
iparangarangconto met ti panangipapanco.
Ta napnoac cadagiti sasao; 
ta pilitennac ti espiritu iti unegco.
Adtoy, ti barucongco cas iti arac nga awan ti sumngawanna; 
cas baro a lalat ti arac a sidadaan nga agbettac.
Agsaoacto, tapno mabang-aranac coma; 
agsaoac babaen cadagiti bibigco ket sumungbatac.
Dawatec cadacayo, bayandac, diac padayawan ti kinatao ti uray siasino; 
diacto itden dagiti mamarparay-oc a galad iti siasinoman a tao.
Ta diac ammo nga itden dagiti mamarparay-oc a galad; 
Ta no casta ti Managaramidco sidadaras a mangiccat coma caniac.
Nupay casta, Job, dawatec kenca, denggem ti bitlac, 
ken ipangagmo amin dagiti sasaoc.
Adtoy ita, naguniac ti ngiwatco; 
ti dilac nagtimeken iti ngadasco.
Dagiti sasaoc ipalawagdanto ti kinalinteg ti pusoc; 
ken ti ammo dagiti bibigco saoendanto a sipupudno.
Ti espiritu ti Dios inaramidnac, 
ken ti anges ti Mannacabalin iniccannac iti biag.
No sica mabalinmo, sungbatannac; 
ornosem dagiti sasaom iti saclangco, sumangoca.
Adtoy, agturongac iti Dios met laeng a cas kenca: 
nabukelac met a naggapu iti daga.
Adtoy, ti nacakigkigtotco dinacanto pagbutngen, 
ti panangtalmegco dinto met dumagsen kenca.
Pudno a nagsaoca iti pagdengngegco, 
ken nagngegco ti timec dagiti sasaom, a nagcuna,
Nadalusac, awanan panaglabsing; 
awan basolco, awan met ti kinadangkes caniac,
Adtoy, isu agsapul cadagiti pamcuatan a maibusor caniac, 
isu imbilangnac a cabusorna;
Isu incabilna dagiti sacac cadagiti tul-ong, 
isu tinandaananna amin dagiti dandanac.
Adtoy, sungbatancanto, iti daytoy saanca nga apag-isu; 
ta ti Dios dacdackel ngem ti tao.
Apay makisusicca a maibusor kencuana, 
ta isu dina ibaga ti uray aniaman cadagiti panggepna?
Ta ti Dios agsao iti maminsan, 
wen, iti mamindua, nupay no ti tao isu ti dina icancano.
Iti maysa a tagtagainep, iti maysa a parparmata ti rabii, 
no ti nargaan a turog umapay cadagiti tattao, 
cadagiti pannacaliblibay iti rabaw ti idda;
No casta isu luctanna dagiti lapayag dagiti tattao, 
ket panecnecanna dagiti sursuroda,
Tapno iccatenna ti tao iti gacatna, 
ken ilemmengna ti palangguad manipud iti tao;
Tenglenna ti cararuana manipud iti dariwangwang, 
ken ti biagna iti panangpucaw ti campilan.
Isu mabagbagaan met iti tuoc idiay rabaw ti iddana, 
ken iti cancanayon a riribuc idiay tultulangna;
Iti casta a ti biagna guraenna ti tinapay, 
ket ti cararuana iti naimas a taraon.
Ti lasagna marunaw, a di-makitan; 
ket dagiti tultulangna a di-makita idi agparangda.
Wen, ti cararuana umadani iti dariwangwang, 
ket ti biagna cadagiti mangdadael.
No makicaddua coma kencuana ti maysa nga angel, 
maysa a mannangipatarus, maysa cadagiti sangaribu, 
tapno mangiparangarang iti tao no ania ti nalinteg a maipaay kencuana;
No casta ti Dios nacaasi kencuana, ketkunana, 
isu ti ispalem iti yuulogna idiay dariwangwang, 
nacasaracac iti maysa a pangsubbot.
Ti lasagna nasalsalibucagto ngem iti lasag ti maysa nga ubing; 
isu agsubli cadagiti al-aldaw ti kinaubingna.
Isu agcararag iti Dios ket isu ti naparabur kencuana, 
iti casta kitaenna a sirarag-o ti rupana: 
ket isublina iti tao ti kinalintegna.
Isu agcanta iti sangoanan dagiti tattao, 
ket cunana, nagbasolac idi, ket dinadaelco idi ti nalinteg, 
ket dinac ginungunaan:
Isu sinubbotna ti cararuac iti iseserrec iti dariwangwang, 
ket ti biagco kitaennanto ti lawag.
Adtoy, cadagitoy amin a banbanag agaramid ti Dios, 
iti mamindua, wen, iti mamitlo, iti maysa a tao,
Tapno isublina ti cararuana manipud iti dariwangwang, 
tapno isu malawagan iti lawag dagiti agbiag.
Tandaanam a naimbag, O Job, ipangagnac: 
agulimecca, ket agsaoacto.
sungbatannac: 
agsaoca, ta calicagumanca a palintegen.
No saan, ipangagnac; 
agulimecca, ket isurocto kenca ti sirib.
Simmungbat manen ni Eliu, ket kinunana,
Denggenyo dagiti sasaoc, dacayo mamasirib a tattao; 
ket timudendac, dacayo nga addaan pannacaammo.
Ta ti lapayag suutenna dagiti sasao, 
cas panangraman ti ngadas iti taraon.
Pilientayo coma nga agpaay cadatayo no asino ti nalinteg: 
ammoentayo coma cadatayo met laeng no ania ti naimbag.
Ta ni Job kinunana idi, Nalintegac, 
ket ti Dios iniccatna ti calintegac:
Nupay adda calintegac maibilangac a maysa a managulbod; 
ti sugatco saan a maagasan nupay siac awan labsingco.
Asino a tao ti cas ken Job, 
a manginum ti panangumsi a cas la danum,
A mapan cumuyog cadagiti managaramid iti kinadangkes, 
ken makipagna cadagiti nadangcoc a tattao?
Ta isu kinunana, Awan magunguna ti maysa a tao, 
a makipagrag-o coma iti Dios.
Gapuna nga imdengandac, dacayo tattao a mannacaawat: 
adayu coma nga ipagarup a ti Dios, aramidenna ti kinadangcoc, 
ken iti Mannacabalin, nga isu aramidenna coma ti kinadangkes.
Ta ti aramid ti tao isu isupapacnanto kencuana, 
ken ipasarungcarna iti tunggal tao dagiti dalanna.
Wen, ti kinapudnona, ti Dios dinto agaramid a sidadangcoc, 
uray ti Mannacabalin dinanto met killoen ti kinajusticia.
Asino ti nangted kencuana ti panagakem iti daga
Wenno asino ti nangimaton iti amin a lubong?
No isu insaadna ti pusona kencuana met laeng
No inurnongna kencuana met laeng ti espirituna ken ti angesna;
Amin a lasag mapucawto a padapada, 
ket ti tao agsublinto manen iti tapoc.
No addaanca ngarud iti panagawat, denggem daytoy: 
ipangagmo ti timec dagiti sasaoc.
Agturayto met laeng aya ti gumura iti kinajusticia
Ket dusaemto aya ti nalinteg ken mannacabalin?
Daydiay nga agcuna iti ari, Sica nacas-angca, 
wenno cadagiti natacneng, Dacayo nadangcoccayo;
Ti di agraem cadagiti kina-tao dagiti principe, 
wenno mangipangpangrona iti bacnang ngem iti napanglaw; 
ta isuda amin aramid ida dagiti im-imana.
Iti apagdaricmat matayda, uray iti tengnga ti rabii; 
dagiti tattao magungonda ket aglabasda, 
ket dagiti mamaingel maiccatda nga saan nga iti ima.
Ta dagiti matana addada cadagiti daldalan ti tao, 
ket isu kitkitaenna amin a pappapananna.
Awan ti sipnget wenno napuscol nga anniniwan, 
isu a paglemmengan coma dagiti managaramid ti kinadangkes.
Ta isu dina pay masapul nga otoben ti tao, 
tapno mapan coma iti sango ti Dios iti pannacaocom.
Burakenna dagiti mamaingel a tattao iti wagas a di-maawatan, 
ket isaadna dagiti sabali iti saadda.
Gapuna nga ammoenna dagiti ar-aramidda; 
ket idupalitna ida iti rabii, iti casta madadaelda.
Isu cabilenna ida a casda la dakes a tattao 
iti napanayag nga imatang dagiti sabsabali;
Agsipud ta simminada iti isusurot kencuana, 
ket dida kinayat ngaincancano iti aniaman cadagiti daldalanna:
Iti casta padatengenda ti asug ti napanglaw kencuana, 
ket isu impangagna ti asug ti maparigat.
No isu mangted talna, asino nga-rud ti macabalin a mangpabasol
Ket no ilemmengna ti rupana, asino ngarud ti macakita kencuana
Agpadpada a no maaramid coma iti maysa a nacion, wenno iti maysa a tao:
Tapno ti tao a nadangkes di agari, 
tapno awan coma ti mangallilaw cadagiti tattao.
Ta adda aya nagcuna iti Dios, 
Inturedco ti dusa, diacto mangranggasen uray caano.
Ti diac makita isurom caniac: 
No nagaramidac iti kinadangkes, isu ti diacto aramidenen uray caano?
Ti supapacna caslanto aya iti cayatmo, tapno isu paidem
Ta sica ti agpili coma, ket saan a siac: 
gapuna a saoem no ania ti ammon.
Tattao a mannacaawat saoendanto caniac, 
wen, tunggal masirib a macangngeg caniac:
Ni Job agsao nga awanan pannacaammo, 
ket dagiti sasaona saanda a nainsiriban.
Sapay coma ta masuut ni Job agingga iti panungpalan, 
agsipud ta iti panagsungbatna umasping cadagiti nadangcoc a tattao.
Ta inayonna ti kinasukir iti basolna; 
isu pagsipatenna dagiti imana iti tengngatayo; 
ket paaduenna dagiti sasaona a maibusor iti Dios.
Simmungbat manen ni Eliu ket kinunana,
Pagarupem a daytoy ti naincalintegan, 
ta cunaem, Ti kinalintegco adadda ngem iti kinalinteg ti Dios,
A cunaem, Ania a gundaway ti addanto kenca
Ket, ania a gunguna ti icutacto, a nangnangrona ngem no nagbasolac?
Sungbatancanto, 
ken cadagiti cadduam a naicuyog kenca.
Imatangam dagiti langlangit, ket kitaem; 
ket mingmingam dagiti tangatang, a nangatngatoda ngem sica.
No nagbasolca, ania ti maibanagmo a maibusor kencuana
Ket no dagita labsingmo umaduda, ania ti maaramidmo kencuana?
No nalintegca coma, ania ti maitedmo kencuana
Wenno ania ti awatenna ita imam?
Ta kinadangcocmo malinna ti mangranggas iti maysa a tao a cas kenca; 
ket ta kinalintegmo mabalinna ti manggunguna iti anac a lalaki ti tao.
Gapu iti kinaadu dagiti pammarigat isuda agickisda; 
Isuda umkisda iti tulong gapu iti tackiag ti maingel.
Ngem awan ti agcuna, Sadino ti yan ti Dios a Namarsua caniac, 
a mangted cancanta iti rabii,
Nga isuronatayo a nangnangrona ngem cadagiti an-animal ti daga, 
ken nangaramid cadatayo a nasirsirib ngem dagiti tumatayab cadagiti langlangit?
Sadiay umkisda, ngem awan ti sumungbat, 
agsipud iti tangsit dagiti tattao a managdacdakes.
Pudno ti Dios dinanto denggen ti ubaw nga asug, 
uray ti Mannacabalin dinanto icancano.
Nacarcaro pay intono cunaem a dica cumita kencuana, 
ti panggep adda iti sangona, ket agpannuraya kencuana!
Ngem ita agsipud ta isu saan a simmarungcar babaen ti pungtotna, 
dina met icancano umay iti palangguad;
Gapuna a ni Job agsao iti kinaubbaw; 
isu paaduenna dagiti sasao nga awanan panna-caammo.
Ni Eliu met intuloyna, ket kinunana,
Anusannac bassit, ket iparangarangconto kenca; 
ta addaanac pay laeng iti sumagmamano nga isao iti pannacabiang ti Dios.
Alaecto ti ammoc manipud adayu, 
ken ipaayconto ti kinalinteg iti Namarsua caniac.
Ta pudno a dagiti sasaoc saanda nga ulbod: 
ta ti naananay iti pannacaammo makicaddua kenca.
Adtoy, ti Dios mannacabalin, ket dina umsien ti siasinoman: 
isu mannacabalin iti pigsa ti pannacaawat.
Isu dina igaga ti biag ti nadangcoc, 
ngem itdenna iti maparigat ti calinteganda.
Isu dina isina dagiti matana iti nalinteg; 
ngem cadagiti ar-ari iti rabaw ti trono, 
isu isaadna ida iti agnanayon, ket maitan-ocda.
Ket no mabaludda coma cadagiti tul-ong a landoc, 
ken no matiliwda cadagiti taltali ti liday.
No casta iparangarangna cadacuada ti aramidda, 
ken dagiti labsingda, nga inar-aramidda met laeng a sipapalangguad.
Isu luctanna met ti lapayagda iti sursuro, 
ket agbilin nga agtuckiadda iti kinadangkes.
No isuda ipangag ken agservida kencuana
Isuda palabasenda dagiti aldawda iti kinarang-ay, 
ken dagiti tawenda cadagiti pacaayaywan.
Ngem no dida mangipangag, mapucawdanto iti campilan, 
ket mataydanto iti kinanengnengda.
Ngem dagiti nadangkes ti pusoda agurnongdan iti pungtot: 
isuda dida umawag ti tulong intono reppetenna ida.
Isuda matayda iti kinaagtutubo 
ket ti biagda mapucaw iti tengnga ti kinarugit.
Isu ispalenna dagiti mapaladingitan iti lidayda, 
ket luctanna ti lapayagda iti pannacaparigat.
Wen, isu kinayatnaca a guyuguyen manipud 
iti nasaem a ladingit nga agturong iti nalawa a disso nga awanan kinakipet; 
ket ti maisagana iti lamesaanmo mapno coma iti kinalucmeg.
Ngem sica napnoca iti panangipato ti nadangcoc: 
pannacaocom ken kinajusticia gemgemandaca.
Ta ti pungtot dinaca coma tignayen a maibusor cadagiti dusdusa; 
uray ti kinadackel ti subbot dinaca coma isiasi.
Macatulongto aya ta asugmo, 
tapno awanca coma iti pacarigatan, 
wenno amin dagiti pigsa ta bilegmo?
Dica calicaguman ti rabii, 
no dagiti tattao mapucasda iti yanda.
Agaluadca, dica ipapuso ti kinadangkes: 
ta daytoy pinilim addada ngem iti pannacaparigat.
Adtoy, ti Dios agaramid a sitatan-oc iti pannacabalinna; 
asino ti manursuro nga umasping kencuana?
Asino ti nangipacumit kencuana ti dalanna
Wenno asino ti macabalin a mangisao, sica inaramidmo ti kinakillo?
Lagipem tapno itan-ocmo ti aramidna, 
isu a nagdaniwan dagiti tattao.
Amin a tattao kimmitada sadiay; 
isu ti imatangan ti tao idiay adayu.
Adtoy, ti Dios dackel, ket isu ditayo ammo; 
ti bilang dagiti tawtawenna di-matonton.
Ta ipangatona dagiti tedted ti danum, 
a pagbalinenna a tudo nga aggapu iti alingasawna.
Nga dagiti tangatang ibucbucda 
ken itedtedda nga aglaplapusanan iti tao.
Wen, maawatan aya ti siasinoman dagiti panangiwaras cadagiti ul-ulep, 
dagiti panaggurrood ti linogna?
Adtoy, isu isacnapna ti lawagna a mailicmut kencuana; 
ket abbonganna ti tucoc ti taaw.
Ta iti pannacaaramat dagitoy ocomenna dagiti il-ili; 
isu mangted iti nawadwad a taraon.
Isu abbonganna dagiti imana iti sal-it, 
ket isu ti bilinenna a mangpunta iti puntaan.
Ti daranudorna ibagana iti maipanpan kencuana, 
castamet dagiti an-animal ti maipapan ti bagio a sumungad.
Wen, ti daytoy agpgerger tipusoc, 
ket aggaraw iti yanna.
Denggem, O, denggem ti aweng ti timecna, 
ken ti daranudor a rumuar iti ngiwatna.
Isu ibaonna iti baba iti amin a langit, 
ken ti sal-itna cadagiti pungto ti daga.
Calpasanna ti maysa a timec agungor; 
isu aggurrood iti timec ti kinadayagna; 
ket dina tenglen dagiti sal-it intono mangngeg ti timecna.
Ti Dios aggurrood a nacascasdaaw iti timecna; 
dadackel a banag ti aramidenna, a ditayo maawatan.
Ta cunana iti nieve, Agtinnagca iti daga; 
casta met iti arbis ti tudo, 
ken cadagiti ar-arbis ti mannacabalin a tudona.
Isu tactakenna ti ima ti tunggal tao, 
tapno amin dagiti tattao nga inaramidna isu ti ammoenda coma.
Iti casta dagiti an-animal sumrecda cadagiti supsuppoc, 
ket agtaengda cadagiti gucayabda.
Aggapu iti silid ti abagatan rummuar ti bagio, 
ket ti lam-ec aggapu iti amianan.
Gapu iti anges ti Dios ti hielo maited; 
ken ti caacaba dagiti dandanum mapaakikid.
Wen, paawitanna ti napuscol nga ulep iti alnaab; 
isu iwarasna ti ulep iti sal-itna:
Ket maipusipus gaput iti panangiturongna, 
tapno isuda aramidenda coma ti aniaman nga ibilinna cadacuada 
iti rabaw ti pagnaedan a lubong;
No isu maipaay coma iti pammagbaga, wenno maipaay coma iti dagana, 
wenno maipaay iti kinamanangnga asina nga isu paumayenna.
Ipangagmo daytoy, O Job: 
agtacderca a sitatalna, ket otobem dagiti nacascasdaaw nga ar-aramid ti Dios.
Ammom aya no casano ti panangicumit ti Dios ti bilinna cadacuada, 
ket paraniagenna ti sal-it ti ulepna?
Ammom aya dagiti panagtitimbeng dagiti ul-ulep, 
dagiti nacascasdaaw nga ar-aramid daydiay a naananay iti pannacaammo?
No casano a dagiti cawesmo mapapudotda, 
no ti daga natalna gapu iti abagat?
Mabalinmo aya ti makipagiwaras kencuana iti tangatang 
a napigsa a cas iti sinucog a sarming?
Isurom cadacami no ania ti saoenminto kencuana; 
ta dicami maornos ti bitlami gapu iti kinasipnget.
Maibaganto aya kencuana a cayatco ti agsao
Wenno cayat aya coma ti tao nga isu matilmon coma?
Ket ita dagiti tattao dida kitaen ti lawag nga agraniag cadagiti tangatang; 
ngem ti angin lumabas, ket dalusanna ida.
Aggapu iti amianan rummuar ti binalitocan nga annaraar: 
ti Dios adda kencuana ti nacakigkigtot a kinadayag.
Maipanggep iti Mannacabalin, isu ditay masukimat: 
isu ti mangnibinibi iti pannacabalin; 
ket iti kinajusticia ken nawadwad a kinalinteg isu dinto mangpaliday.
Dagiti tattao agbutengda ngarud kencuana; 
isu dina padayawan dagiti asinoman a mamasirib ti puso.
Idin ni Jehova simmungbat manipud iti alipugpug, ket kinunana,
Asino daytoy a mangpasipnget iti patigmaan, 
babaen cadagiti sasao nga awanan pannacaammo?
Baricsam ita dagita lomom a cas maysa a lalaki; 
ta agkiddawacto kenca, ket ipalawagnmonto caniac.
Sadino aya ti yanmo idi incabilco dagiti pammuun ti daga
Ipalawagmo no adda pannacaawatmo.
Siasino aya ti nangeddeng cadagiti rucodna, no ammom
Wenno, asino aya ti nangyunnat iti pagrucod iti rabawna?
Iti sadino aya ti nacaicapetan dagiti pamuunna
Wenno asino ti nangicabil iti bato a pasulina,
Idi dagiti bitbitwen ti agsapa nagdaniwda a sangsangcamaysa, 
ken amin dagiti annac a lallaki ti Dios dimmirida gapu iti rag-o?
Wenno asino aya ti nangpunit ti taaw cadagiti ruruangan, 
idi timpuar, cas no rimmuar iti tian?
Idi inaramidco dagiti ulep a cawesna, 
ken nacarao a sipnget a maysa a barikes a maipaay kencuana,
Ket sinenalac a maipaay kencuana ti beddengco, 
ket insaadco dagiti balbalunet ken ruruangan,
Ket kinunac, Agindgga ditoy umaycanto, ngem saan nga adadayu; 
ket ditoy maitaengto dagiti napusong a dalluyonmo!
Binilinmo aya ti bigat nanipud panangrugi dagiti aldawmo, 
ken inaramidmo a ti bannawag ammoenna ti yanna;
Tapno danonenna coma dagiti pungto ti daga, 
ket ti nadangcoc maiwagwag a mairuar kencuana?
Isu ti mabaliwan a cas pila iti baba ti pagtimbrean; 
ket amin dagiti banbanag agparangda a cas maysa a cawes:
Ket cadagiti nadangcoc ti lawagda maipaid, 
ket ti naitayag a tackiag mabungtol.
Simrecca aya cadagiti ub-ubbog ti taaw
Wenno nagnaca aya cadagiti caungan ti yuyeng?
Naipaltiing aya kenca dagiti ruangan ni patay
Wenno nakitam aya dagiti ruangan ti aniniwan ni patay?
Naawatam aya ti daga iti caacabana
Ipalawagmo, no ammon ida amin.
Sadino ti yan ti dalan agingga iti pagnaedan ti lawag
Ket ti maipan iti sipnget, sadino ti yan ti dissona.
Tapno ipanmo coma iti beddengna, 
ken tapno lasinem coma dagiti dandana agingga idiay balayna?
Awan duadua, sica ammom ta nayanacca idin, 
ket ti bilang dagiti aldawmo dackel!
Simrecca aya cadagiti pagidulinan ti nieve, 
wenno nakitam dagiti pagidulinan ti uraro,
Nga insangratco a maibusor iti pannawen ti riribuc, 
maibusor iti aldaw ti bacal ken gubat?
Iti ania a wagas ti panagbingay ti lawag, 
wenno panagsacnap ti casaor iti rabaw ti daga?
Asino ti nangcali iti maysa a canal a maipaay iti layus, 
wenno maysa a dalan a maipaay iti sal-it ti gurrood;
Tapno pagtudoenna iti daga nga awan ti agyan a tao; 
wenno iti let-ang, nga awan matagtagitao;
Tapno pennekenna ti walang ken langalang a daga, 
ken tapno patuboenna ti naganus a root?
Adda aya ama ti tudo
Wenno asino ti nangputot cadagiti tedted ti linnaaw?
Asino ti akintian ti rinuaran ti hielo
Ket ti napusacsac nga amor ti langit, asino ti nangpataud kencuana?
Dagiti dandanum aglemmengda ket agbalinda a cas bato, 
ket iti rabaw ti taaw agbalay.
Mareppetmo aya ti rummuoc dagiti Pleiades, 
wenno mapalucayam dagiti patapat ti Orion?
Wenno maiturongmo aya ti Osa agraman cadagiti bunggoyna?
Ammom aya dagiti al-alagaden dagiti langlangit
Mapasingkedam aya ti pagturayan ti daga?
Maingatom aya ta timecmo cadagiti ulep, 
tapno ti kinaadu dagiti danum maabbongandaca coma?
Maibaonmo aya dagiti sal-it, tapno mapanda coma, 
ken cunaenda kenca, Addacami ditoy?
Asino ti nangicabil iti sirib cadagiti akinuneg a paset
Wenno asino ti nangted ti pannacaawat iti isip.
Asino ti macabilang cadagiti ul-ulep gapu iti sirib
Wenno asino ti macaibucboc cadagiti botella ti langit,
Intono ti tapoc agtutukel, 
ken dagiti bingbingcol agtutukelda a nairut?
Maanupmo aya ti tinucmaam a maipaay iti cabaiyan a leon, 
wenno mapnecmo ti gartem dagiti agtutubo a leon,
Intono agiddada cadagiti gucayabda, 
ket agtaengda iti suppoc tapno agsanebda?
Asino ti mangisagana iti wac ti tucmaanna, 
intono dagiti orbonna agpuccawda iti Dios, 
ket agcallautangda gapu iti kirang ti taraon?
Ammon aya no caano a pannawen ti panagpasngay dagiti atap a calcalding a taga banbantay
wenno mapadtuam aya no caano ti panaganac dagiti ugsa?
Mabilangmo aya dagiti bulbulan a panagsicugda
Wenno ammom aya no caano ti panagpasngayda?
Irucobda dagiti bagida, ipasngayda dagiti urbonda, 
ipugsoda dagiti tuocda.
Dagiti urbonda agbalinda a napigsa, isuda dumackelda iti nalayang nga away; 
isuda pumanawda ket dida sumubli manen.
Siasino ti nangibulos iti asno nga atap
Wenno siasino ti nangbucra cadagiti reppet ti nasiglat nga asno?
Isu nga akimbalay ti inaramidco idiay let-ang, 
ken agtaeng iti disso a caapayaan?
Isu abienna ti gologolo ti ili, 
dina met denggen ti ickis ti agpaguyod?
Ti intar dagiti banbantay isu ti pagarabanna, 
ket sapulenna ti amin a nalangto.
Maay-ayonto aya ti vaca nga atap nga agservi kenca
Wenno agtaengto aya iti denna ti colloongmo?
Masingdanam aya ti vaca nga atap iti singdanna idiay gulis
Wenno caraycayannanto aya dagiti loblobong iti licudam?
Agtaleccanto aya kencuana agsipud ta ti pigsana dackel
Wenno ipaaywanmonto aya kencuana ti aramidmo?
Agtaleccanto kencuana, 
nga isangpetnanto iti balay ta bukelmo, 
ken urnongennanto ti iric ti pagtaltagam?
Dagiti payac ti avestrus agpayacpacda a sipupusong; 
ngem isuda aya dagiti pawis ken lawi ti ayat?
Ta isu ibatina dagiti itlogna idiay daga, 
ket papudotenna ida idiay tapoc,
Ket malipatanna a mabalin a baddeken ida iti saca, 
wenno ti atap nga animal mabalinna a payaten ida.
Isu agaramid a sicacas-ang cadagiti urbonna a cas la dina cucua ida; 
nupay ti aramidna kinaubbaw, isu awanan danag;
Agsipud ta ti Dios imparitna kencuana ti sirib, 
isu dina imbingayan iti pannacaawatna.
Iti aniaman a pannawen a panagbicagna, 
isu abienna ti cabayo ken ti agsacay kencuana.
Intedmo aya ti bileg ti cabayo
Kinawesam aya ti tengngedna iti agtaytayegteg a pargayen?
Isu inaramidmo aya a lumagto a cas dudon
Ti dayag ti panagbangesna nacakigkigtot.
Isu curobanna ti lobong, ket agrag-o iti pigsana: 
isu rumuar a sumabet cadagiti nagigam a tattao.
Rabrabakenna ti buteng, ket saan nga agcullayaw; 
isu dina tallicudan ti campilan.
Ti taguban agaweng a maibusor kencuana, 
ti agsilap a gayang ken duros.
Isu tilmonenna ti daga iti rungsot ken unget; 
dina patien nga isu ti timec ti tangguyob.
No la ket ta agaweng ti tangguyob isu cunana, Aha
ket isu masay-upna ti bacal manipud adayu
Ti daranudor dagiti cacapitan ken ti dir-i.
Gapu aya iti siribmo ti tumangcayagan ti sawi, 
ket yucradna dagiti payacna iti agpaabagatan?
Gapu aya iti bilinmo ti ngumataon ti aguila, 
ket aramidenna ti umocna idiay ngato?
Idiay bato agtaeng, ket aramidenna ti balayna, 
idiay derraas ti bato, ken iti sarikedked.
Manipud sadiay siimenna ti tucmaan; 
dagiti matana siputanda daydiay manipud adayu.
Dagiti urbonna met susupenda ti dara: 
ket isu adda idiay yan dagiti napapatay.
Ni Jehova simmungbat manen ken Job, ket kinunana,
Ti managdillaw makisusicto aya iti Mannacabalin
Ti makisupiat iti Dios isu sumungbat coma.
Idin ni Job simmungbat ken Jehova, ket kinunana,
Adtoy, bassit ti caicariac; anianto ti isungbatco kenca
Iyapputco ti imac iti ngiwatco.
Iti naminsan nagsaoac, ket diacto sumungbat; 
wen, iti mamindua, ngem diac maituloyen.
Idin ni Jehova simmungbat ken Job nanipud iti alipugpug, ket kinunana,
Baricsam ita dagita lomom a cas iti maysa a lalaki; 
agkiddawacto kenca, ket agpalawagca caniac.
Aw-awanemto laeng aya ti panangocomco
Pabitdutennacto aya, tapno mapalintegca coma?
Wenno adda aya maysa a tackiagmo a cas iti Dios
Ket macagurroodca aya iti maysa a timec a cas kencuana?
Arcosam ita ta bagim iti kinadaeg ken tan-oc; 
ket agcawesca iti dayaw ken dayag.
Ibucbucmo dagiti agliplipias a pungtotmo; 
ket kitaem iti tunggal maysa a napalangguad, ket isu ti itulmengmo.
Kitaem iti tunggal maysa napalangguad, ket isu ti pagbabaem; 
ket talaytayem ti nadangcoc idiay pagtacderanna.
Ilemmengmo ida a padapada idiay tapoc; 
patapatam dagiti ruprupada idiay nalemmeng a disso.
Iti casta siac ipudnocanto met a ta imam met laeng 
a canawan ispalennacanto.
Adtoy ita, ti hipopotamo nga inaramidco a cas met kenca; 
isu mangan iti root a cas iti vaca.
Adtoy ita, ti pigsana adda cadagiti lomona, 
ket ti pigsana adda cadagiti piskel ti tianna.
Isu garawenna ti ipusna a cas maysa a cantingen: 
dagiti pennet dagiti loppona mapagcacamangda.
Dagiti tulangna cacasda la tubong a gambang; 
dagiti camcamengna umaspingda cadagiti balunet a landoc.
Isu ti cangronaan cadagiti aramid ti Dios: 
isu laeng a namarsua kencuana ti nangted kencuana iti campilanna.
Pudno a dagiti banbantay isu ti ipaltuadanda iti taraon, 
idiay pagay-ayaman dagiti amin nga an-animal ti away.
Isu agidda iti siroc dagiti caycayo a lutos, 
idiay suppoc ti catagingtingan ken idiay alog.
Dagiti cayo a lutos iyarpawda kencuana ti linongda; 
dagiti lanlanut ti waig ti mangalicubcub kencuana.
Adtoy, no maysa a carayan aglabiang, isu ti di agpigerger; 
isu natalged, nupay no ti Jordan dumackel met laeng agingga iti ngiwatna.
Isu maalanto aya ti siasinoman intono adda a sisasalucag, 
wenno masalputnanto ti agongna iti silo?
Mairuarmo aya ti buaya babaen iti maysa a banniit
Wenno mairutam aya ti dilana iti maysa a lubid?
Maicabilmo aya ti maysa a tali idiay agongna
Wenno salputem aya ti sangina iti maysa a lawin?
Agaramidto aya cadagiti adu a dawdawat kenca
Wenno mangisaonto aya kenca cadagiti nalamuyot a sasao?
Makianamongto aya kenca iti maysa a tulag, 
tapno alaem coma a maysa nga adipen iti agnanayon?
Makiay-ayamcanto aya kencuana a cas iti maysa a tumatayab
Wenno isu ti reppetemto aya a maipaay cadagiti babbalasangmo?
Ti bunggoy dagiti cumacalap tagilacoendanto aya
isu ti bingayendanto aya iti tengnga dagiti agtagtagilaco.
Mapunnom aya ti cudilna cadagiti sinimaam a landoc, 
wenno ti olona cadagiti gayang ti ican?
Ipataymo ta imam kencuana; lagipem ti bacal, 
ket dica aramidenen ti casta.
Adtoy, ti panangnamnama kencuana ubbaw; 
dinto aya maupay ti asinoman a cumita kencuana.
Awan ti cauyungan nga agtured a mangriing kencuana; 
asino ngarud ti macapagtacder iti sangoanac?
Asino ti nangted nga immuna caniac tapno agbayadac kencuana
Ti aniaman nga adda iti baba ti amin a langit cucuac.
Diacto agulimec a maipapan cadagiti camcamengna, 
wenno iti mannacabalin a pigsana, wenno iti naimbag a bagina.
Asino ti macarabsut iti akinruar nga aruatenna
Asino ti macagteng iti uneg dagiti sangina?
Asino ti macalucat cadagiti ruangan ti rupana
ti aglicmut cadagiti ngipenna nacakigkigtot.
Dagiti nalagda a sicsicna isuda dagiti pagtangsitna
Agpunitda a sangsangcatipon a cas iti maysa a naripcan a tanda.
Casta ti idedecket ti maysa iti sabali, 
nga awan ti angin a macastrec iti baetda.
Isuda matiponda iti maysa ken maysa; 
isuda agdedecketda, iti casta dida mapagsina.
Dagiti panagbabaenna, mangisilnagda iti lawag, 
ket dagiti matana casda la cadagiti calub ti mata ti bigat.
Iti ngiwatna rumuar ti mangpasged cadagiti aluten a pagsilaw
Ket dagiti arisangasang ti apuy agrissicda.
Cadagiti abut ti agongna rumuar ti maysa nga asoc, 
cas iti maysa a lumlumuag a banga ken cadagiti mapupuuran a badobadoc.
Ti angesna pasgednna dagiti uging, 
ket maysa darang ti rumuar iti ngiwatna.
Idiay tengngedna agnaed ti pigsa, 
ket ti nacakigkigtot agsala iti sangoananna.
Dagiti paspaset ti lasagna matiptiponda: 
isuda nalagdada kencuana; isuda dida macuti.
Tipusona di-magunay cas maysa a bato; 
wen, di-magunay a cas iti akinbaba a bato ti gilingan.
No bumangon, agbuteng dagiti mannacabalin: 
gapu iti lagaw agmauyongda.
No ti maysa iduyocna kencuana ti campilan, awan magungunana: 
wenno ti pica, ti gayang, wenno ti natarumamis a daga.
Isu ibilangna ti landoc a cas garami, 
ket ti gambang a cas matumoy a cayo.
Isu ti saan a mapagtaray ti pana: 
dagiti batbato a maipallatibong agbalinda kencuana a punget ti garami.
Dagiti pangpang-or maibilangda a cas punget ti garami: 
isu catawaanna iti panagtayab ti gayang.
Dagiti akinbaba a paspasetna caslada cadagiti natadem a gibgibac, 
isu yucradna a cas a pagregnas iti rabaw ti pitac.
Isu palluagenna ti yuyeng a cas maysa a banga: 
isu paburkenna ti taaw a cas maysa a banga ti sapsapo.
Isu parangrangenna ti danana iti licudanna; 
pagarupen ngata a ti yuyeng aguban.
Iti rabaw ti daga awan ti caaspingna, 
a maaramid nga awan ti buteng.
Isu matmatanna ti isu-amin a nangato: 
isu ti ari dagiti amin nga annac a lallaki ti kinapusong.
Idin ni Job simmungbat ken Jehova, ket kinunana,
Ammoc a sica maaramidmo amin dagiti banbanag, 
ket awan panggepmo a mabalin a tubenen.
Siasino daytoy a mangilimed iti patigmaan nga awanan pannacaawat
Gapuna a binalicasco ti diac naawatan, 
banbanag a nacascasdaaw caniac a diac naammoan.
Umararawac kenca, denggem, ket agsaoacto; 
agkiddawacto kenca, ket ipalawagmo caniac.
Nangngeganca idi gapu iti panagdengngeg ti lapayag; 
ngem ita ti matac makitanaca:
Gapuna a guraec ti bagic,
Ket napasamac, a calpasan ti panangisao idi ni Jehova cadagitoy a sasao ken Job, ni Jehova kinunana ken Elifaz a Temanita, Ti ungetco bumara a maibusor kenca, ken maibusor cadagiti dua a gagayyemmo; ta dicayo insao ti maipanpan caniac iti banag a nalinteg, cas insao ni adipenco a Job.
Ita ngarud mangalacayo cadagiti pito a vaca, ken pito a carnero, ket incayo ken adipenco a Job, ket idatagyo gapu cadacayo ti daton a mapuuran; ket ni adipenco a Job icararagannacayonto; ta isu awatecto, tapno diac aramiden cadacayo cas iti kinamaagyo: ta dicayo insao ti maipapan caniac iti banag a nalinteg, cas inaramid ni adipenco a Job:
Iti casta da Elifaz a Temanita ken Bildad a Suhita ken Sofar a Naamatita napanda, ket inaramidda ti cas imbilin ni Jehova cadacuada: ket ni Jehova inawatna ni Job,
Ket ni Jehova imbaw-ingna ti pannacacayaw ni Job, idi nga incararaganna dagiti gagayemna; ket ni Jehova intedna ti mamindua a cas iti adda kencuana idi damo.
Idin immayda kencuana dagiti amin a cacabsatna a lallaki ken babbai, ken amin dagiti caimimuanna idi, ket nakicaanda iti tinapay kencuana idiay balayna: ket nagleddaangda kencuana, ket isu ti liniwliwada maipapan iti dakes nga impaay ni Jehova kencuana: tunggal tao met nangted kencuana iti sangcapisi a cuarta, ken tunggal maysa ti maysa a singsing a balitoc.
Iti casta ni Jehova binendicionanna ti naud-udi a tungpal ni Job a nangnangrona ngem idi panangrugina: ket isu naddaan iti sangapulo ket uppat a ribu a carcarnero, ken innem a ribu a camcamello, ken sangaribu a casangolan a vacvaca, ken sangaribu nga as-asna.
Isu naaddaan met iti pito nga annac a lallaki ken tallo a babbai.
Ket isu ingaladna iti nagan ti inauna, Jemima; ket iti nagan ti maicaddua, Cesia, ket iti nagan ti maicatlo, Kerenhappuc.
Ket iti amin a daga saan idi a nasaracan ti babai a casta ti caimnasda a cas cadagiti annac a babbai ni Job: ket ni amada iniccanna ida iti tawid a mairaman cadagiti cacabsatda a lallaki.
Ket calpasan daytoy ni Job nagbiag bayat iti sangagasut ket uppat a pulo a tawen ket nakitana dagiti annacna a lallaki, ken dagiti annac a lallaki, agingga iti maicapat a caputotan.
Iti casta ni Job idinto a lacay ken napno cadagiti aldaw natay.
I CRONICAS 
Dagiti caputotan da Noe, Abraham, ken Esau
Adam, Set, Enos,
Cainan, Mahalaleel, Jared,
Enoc, Matusalem, Lamec,
Noe, Sem, Cam, ken Jafet.
Dagiti annac a lallaki ni Jafet: da Gomer, Magog, ken Dadai, Ken Javan, Tubal, Mesec, ken Tiras.
Ket dagiti annac a lallaki ni Gomer: da Elisa, Rifat, ken Togorma.
Ket dagiti annac a lallaki ni Javan: da Askenaz, Tarsis, Citim, ken Dodanim.
Dagiti annac a lallaki ni Cam: da Cus, Misraim, Sut, ken Canaan.
Ket dagiti annac a lallaki ni Cus: da Seba, Havila, ken Sabtha, Raema, ken Sabteca
Ket dagiti annac a lallaki ni Raema: da Seba, ken Dedan.
Ket ni Cus pinutotna ni Nimrod; isu nangrugi a nagmaingel iti daga.
Ket ni Misraim pinutotna da Ludim, Anamim, Laabim, ken Neftuim,
Ken Fetrusim, ken Casluim (isu a nagtandan dagiti Filisteos), ken dagiti Caftorim.
Ket ni Canaan pinutotna ni Sidon nga inaunaan nga anacna, ken Het,
Ken ti Jebuseo, ti Amorreo, ken ti Gergeseo,
Ken ti Heveo, ti Araceo, ken ti Cineo,
Ken ti Aradeo, ti Samareo, ken ti Hamate.
Dagiti annac a lallaki ni Sem: da Elam, ken Assur, ken Arphaxad, Lud, Aram, Hus, ken Hul, Geter, ken Mesec.
Ket ni Arfaxad pinutotna ni Sela, ket ni Sela pinutotna ni Heber.
Ket ken Heber naipasngayda idi dagiti dua nga annac a lallaki: ti nagan ti maysa Peleg; ta cadagiti al-aldawna nabingbingay ti daga; ket ti nagan ti cabsatna Joctan.
Ket ni Joctan pinutotna da El-modad, Selef, Asarmavet, ken Jera.
Ken Adoram, Uzal, ken Dicla,
Ken Hebal, Abimael, ken Seba,
Ken Ofir, Havila, ken Jobab
Amin dagitoy isuda dagiti annac a lallaki ni Joctan.
Sem, Arfaxad, Sela,
Heberm, Peleg, Reu,
Serug, Nacor, Thare.
Abram (a ni met laeng Abraham).
Dagitoy dagiti annac a lallaki ni Abraham: da Isaac ken Ismael.
Dagitoy dagiti capoonanda: ti inaunaan nga anac ni Ismael, ni Nabajot; sa da Cedar, Abdeel, ken Mibsam,
Misma, ken Duma, Massa, Hadad, ken Tema,
Jetur, Nafis, ken Cedma
Dagitoy dagiti annac a lallaki ni Ismael.
Ket dagiti annac a lallaki ni Cetura a camalala ni Abraham: isu impasngayna da Zimram, Jocsan, ken Medan, ken Median, Isbac, ken ni Sua
Ket dagiti annac a lallaki ni Josan: da Seba, ken Dedan.
Ket dagiti annac a lallaki ni Median: da Efa, Efer, ken Henoc, Abida, ken Eldaa
Amin dagitoy annac a lallaki ni Cetura.
Ket ni Abraham pinutotna ni Isaac
Dagiti annac a lallaki ni Isaac: da Esau, ken Israel.
Dagiti annac a lallaki ni Esau: da Elifaz, Rehuel, ken Jeus, Jalam, ken Cora.
Dagiti annac a lallaki ni Elifas: da Teman, Omar, Sefi, ken Hatam, Cenas, Timna, ken Amalec.
Dagiti annac a lallaki ni Rehuel: da Nahath, Zara, Samma, ken Mizza.
Dagiti caputotan ni Seir
Ket dagiti annac a lallaki ni Seir: da Lotan, Sobal, ken ni Sibeon, ken Ana, Dison, Eser, ken Disan.
Ket dagiti annac a lallaki ni Lotan: da Hori, ken Homam; ket ni Timna isu ti babai a cabsat ni Lotan.
Dagiti annac a lallaki ni Sobal: da Alian, Manahac, ken Ebal, Sefi, ken Onan
Ket dagiti annac a lallaki ni Sibehon: da Aja, ken Ana.
Dagiti annac a lallaki ni Ana: ni Dison
Ket dagiti annac a lallaki ni Dison: da Hamran, Hesban, Itran, ken Ceran.
Dagiti annac a lallaki ni Eser: da Bilham, Zaavan, ken Jaacan
Dagiti annac a lallaki ni Dison: da Hus, ken Aran.
Dagiti ar-ari ken pangpangolo ti Edom.
Dagitoy dagiti ar-ari a nagturay iti daga ti Edom, idi awan pay ti siasinoman nga ari a nagturay cadagiti annac ti Israel: ni Bela, nga anac ni Beor; ket ti nagan ti ilina Denaba.
Ket ni Bela, natay, ket ni Jobab nga anac ni Zera a taga Bosra nagari iti saadna.
Ket ni Jobab natay, ket ni Husam, iti daga dagiti Temanitas nagari iti saadna.
Ket ni Husam natay, ket ni Adad nga anac ni Bedad, a nangcabil ken ni Madian idiay away ti Moab nagari iti saadna; ket ti nagan ti ilina Avit.
Ket ni Adad natay, ket ni Samla a taga Masreca nagari iti saadna.
Ket ni Samla natay, ket ni Saul a taga Rehobot idiay igid ti Carayan nagari iti saadna.
Ket ni Saul natay, ket ni Baal-hanan, nga anac ni Acbor nagari iti saadna.
Ket ni Baal-hanan natay, ket ni Adad nagari iti saadna; ket ti nagan ti ilina Pai: ket ti nagan ni asawana Meetabel, nga anac ni Mared, babai nga anac ni Mezaab.
Ket ni Adad natay
Ket dagiti pangpangolo ti Edom isuda ni pangolo a Timma, ni pangolo nga Alia, ni pangolo a Jetet,
Ni pangolo nga Oholibama, ni pangolo nga Ela, ni pangolo a Finon,
Ni pangolo a Chenaz, ni pangolo a Teman, ni pangolo a Mibsar.
Ni pangolo a Magdiel, ni pangolo nga Iram
Dagitoy isuda dagiti pangpangolo ti Edom.
Dagiti caputotan ni Israel; Dagitoy dagiti annac a lallaki ni Israel: da Ruben, Simeon, Levi, ken Juda, Issacar, ken Zabulon,
Dan, Jose, ken Benjamin, Neftali, Gad, ken Aser.
Dagiti annac a lallaki ni Juda: da Er, Onan, ken Sela; isuda a tallo impasngay kencuana ti babai nga anac ni Sua a taga Canaan
Ket ni Er, nga inaunaan nga anac ni Juda dakes idi iti imatang ni Jehova; ket isu ti pinatayna.
Ket ni Tamar a babai a manugangna impasngayna kencuana da Fares ken Zara
Amin dagiti annac a lallaki ni Juda limada.
Dagiti annac a lallaki ni Fares: da Hesron, ken Hamul.
Ket dagiti annac a lallaki ni Zara: da Zamri, Etan, ken Heman, Calcol, ken Darda; limada amin.
Ket dagiti annac a lallaki ni Carmi: ni Acar, ti manangriribuc iti Israel, isu a nacalabsing iti dayta a naipaay.
Ket ti anac a lallaki ni Etan: ni Azaria.
Dagiti met annac a lallaki ni Hesron, a naipasngayda kencuana: da Jerameel, Ram, ken Celubai.
Ket ni Ram pinutotna ni Aminadab, ket ni Aminadab pinutotna ni Naason, a pangolo dagiti annac ni Juda;
Ket ni Nahason pinutotna ni Salma, ket ni Salma pinutotna ni Booz,
Ket ni Booz pinutotna ni Obed, ket ni Obed pinutotna ni Jesse:
Ket ni Jesse pinutotna ni Eliab nga inauna nga anacna, ket ni Abinadab ti maicadua, ket ni Sima ti maicatlo,
Ni Natanael ti maicapat, ni Radai ti maicalima,
Ni Osem ti maicanem, ni David ti maicapito;
Ket dagiti cacabsatda a babbai da Sarvia, ken Abigail
Ket dagiti lallaki nga annac ni Sarvia: da Abisai, ken Joab, ken Asael, talloda.
Ket ni Abigail impasngayna ni Amasa; ket ti ama ni Amasa ni Jeter nga Ismaelita.
Ket ni Caleb nga anac a lalaki ni Hesron nagputot cadagiti annac ken Azuba nga asawana, ken ni Jeriot; ket dagitoy dagiti annacna a lallaki: da Jeser, Sobad, ken Ardon.
Ket natay ni Azuba, ket innala ni Caleb nga agpaay kencuana ni Efrata, nga impasngayna kencuana ni Hur.
Ket ni Hur pinutotna ni Uri, ket ni Uri pinutotna ni Besaleel.
Ket iti calpasanna simrec ni Hesron iti babai nga anac ni Macir nga ama ni Galaad, isu nga innalana nga asawana idi a ni Hesron agtawen iti innem a pulo a tawen; ket impasngayna kencuana ni Segub.
Ket ni Segub pinutotna ni Jair, nga addaan idi cadagiti duapulo ket tallo nga il-ili idiay daga ni Galaad.
Ket da Gesur ken Aram innalada cadacuada dagiti il-ili ni Jair, agraman Canat, ken dagiti purpurocna, nga innem a pulo met laeng nga il-ili
Amin dagitoy annac a lallaki ni Macir nga ama ni Galaad.
Ket calpasan dayta natay ni Hesron idiay Caleb-Efrata, idin ni Abia nga asawa ni Hesron impasngayna kencuana ni Asur nga ama ni Tecoa.
Ket dagiti annac a lallaki ni Jerameel nga inaunaan nga anac ni Hesron isuda Ram nga inaunaan nga anac ken da Buna, Orem, Osem, ken Ahia.
Ket ni Jerameel addaan idi iti sabali nga asawa, a ti naganna Atara, nga ina ni Onam.
Ket dagiti annac a lallaki ni Ram nga inaunaan nga anac ni Jerameel isuda Maas, Jamin, ken Eker.
Ket dagiti annac a lallaki ni Onam isuda Sammai, ken Jada
Ket dagiti annac a lallaki ni Sammai: da Nadab, ken Abisur.
Ket ti nagan ti asawa ni Abisur Abihail: ket impasngayna kencuana da Aban, ken Molid.
Ket dagiti annac a lallaki ni Nadab: da Seled, ken Apaim; ngem ni Seled natay nga awan ti anacna.
Ket ti anac a lallaki ni Apaim: ni Isi
Ket ti anac a lallaki ni Isi: ni Sesam: 
Ket ti anac a lallaki ni Sesam: ni Alai.
Ket dagiti annac a lallaki ni Jada a cabsat a lalaki ni Sammai: da Jeter, ken Jonatan; ket ni Jeter natay nga awan ti anacna.
Ket dagiti annac a lallaki ni Jonatan: da Pelet, ken Ziza
Dagitoy dagiti annac a lallaki ni Jerameel.
Ni Sesan awanan annac a lallaki no di laeng babbai
Ket ni Sesan addaan idi maysa a tagabu nga Egipcio a nanagan iti Jara.
Ket ni Sesan intedna ti anacna ken tagabuna a Jara nga asawaenna: ket impasngayna kencuana ni Atai.
Ket ni Atai pinutotna ni Natan, ket ni Natan pinutotna ni Zabad.
Ket ni Zabad pinutotna ni Eflal, ket ni Eflal pinutotna ni Obed,
Ket ni Obed pinutotna ni Jehu, ket ni Jehu pinutotna ni Azarias,
Ket ni Azarias pinutotna ni Heles, ket ni Heles pinutotna ni Elasa,
Ket ni Elasa pinutotna ni Sismai, ket ni Sismai pinutotna ni Sallum,
Ket ni Sallum pinutotna ni Jecamia, ket ni Jecamia pinutotna ni Elisama.
Ket dagiti annac a lallaki ni Caleb a cabsat a lalaki ni Jerameel isuda Mesa nga inaunaan nga anacna, nga ama ni Zif; ken dagiti annac a lallaki ni Maresa nga ama ni Hebron.
Ket dagiti annac a lallaki ni Hebron: da Core, ken Tapua, ken Recem, ken Sema.
Ket ni Sema pinutotna ni Raham, nga ama ni Jorcaam; ket ni Recem pinutotna ni Sammai.
Ket ti anac a lalaki ni Sammai ni Maon; ket ni Maon isu ti ama ni Bet-zur.
Ket ni Efa a camalala ni Caleb impasngayna da Haran, Mosa, ken Gazez; ket ni Haran pinutotna ni Gazez.
Ket dagiti annac a lallaki ni Joddai: da Regem, Joatam, ken Gesan, ken Pelet, Efa, ken Saaf.
Ni Maaca, a camalala ni Caleb, impasngayna da Sebet, ken Tirana.
Impasngayna met da Saaf nga ama ni Madmanna, ken Seva nga ama ni Macbena, ken ti ama ni Giba; ket ti babai nga anac ni Caleb isu ni Acsa.
Dagitoy idi dagiti annac a lallaki ni Caleb, nga anac ni Hur, nga inaunaan nga anac ni Efrata: da Sobal nga ama ni Kiriat-jearim,
Ken Salma nga ama ni Bet-lehem, ken Haref nga ama ni Betgader.
Ket ni Sobal nga ama ni Kiriat-jearim addaan idi annac a lallaki; ni Haroe, a caguddua ti Menuhot.
Ket dagiti famfamilia ni Kiriat-jearim: dagiti Itreos ken dagiti Puteos, ken dagiti Samateos, ken dagiti Misraiteos; cadacuada nagtaud dagiti Soratitas, ken dagiti Estaolitas.
Dagiti annac a lallaki ni Salma: da Bet-lehem ken dagiti Netofatitas, Atrot-bet-joab, ken ti caguddua dagiti Manaetitas, dagiti Soraitas.
Ket dagiti famfamilia dagiti escribas a nagnaedda idiay Jabes: dagiti Tirateos, dagiti Simateos, dagiti Sucateos
Dagitoy dagiti Cineos a nagtaud ken Hamat nga ama ti balay ni Recab.
Dagitoy idi dagiti annac a lallaki ni David, a nayanacda kencuana idiay Hebron: ti inaunaan nga anac, ni Ammon inyanac ni Acinoam a Jezreelita; ti maicadua, ni Daniel inyanac ni Abigail a Carmelita;
Ti maicatlo, ni Absalom nga anac ni Maaca babai nga annac ni Talmai nga ari ti Gesur; ti maicapat, ni Adonias, nga anac ni Aggit;
Ti maicalima, ni Safatias inyanac ni Abital; ti maicanem, ni Itream inyanac ni Egla nga asawana:
Innem ti naipasngay kencuana idiay Hebron, ket nagari idiay bayat iti pito a tawen ket innem a bulbulan
Ket idiay Jerusalem nagari bayat iti tallopulo ket tallo a tawen:
Ket dagitoy idi dagiti nayanac kencuana idiay Jerusalem: da Simma, Sobab, Natan, ken Salomon, uppatda, inyanac ni Bet-sua nga anac a babai ni Ammiel;
Ken Ibaar, Elisama, ken Elifelet,
Ken Noga, Nefeg, ken Jafia,
Ken Elisama, Eliada, ken Elifelet, siamda.
Amin dagitoy isuda dagiti annac a lallaki ni David, sabali laeng dagiti annac a lallaki dagiti camcamalalana; ket ni Tamar isu ti babai a cabsatda.
Ket ti anac a lalaki ni Salomon da Roboam, ni Abia anacna a lalaki, ni Asa anacna a lalaki, ni Josafat anacna a lalaki,
Ni Joram anacna a lalaki, ni Ocozias anacna a lalaki, ni Joas anacna a lalaki;
Ni Amasias anacna a lalaki, ni Azarias anacna a lalaki, ni Jotam anacna a lalaki,
Ni Acaz anacna a lalaki, ni Azekias anacna a lalaki, ni Manases anacna a lalaki,
Ni Amon anacna a lalaki, ni Josias anacna a lalaki.
Ket dagiti annac a lallaki ni Josias: ti inaunaan ni Johanan, ti maicadua ni Joacim, ti maicatlo ni Sedecias, ti maicapat ni Sallum.
Ket dagiti annac a lallaki ni Joacim: ni Jeconias anacna a lalaki, ni Sedecias anacna a lalaki.
Ket dagiti annac a lallaki ni Jeconias, a nacayawan: da Salatiel nga anacna,
Ken Mehiram, Pedaia, ken Seneaser, Jecamia, Hosana, ken Nedabia.
Ket dagiti annac a lallaki ni Pedaia: da Zorobabel, ken Semi
Ket dagiti annac a lallaki ni Zorobabel: da Mesullam, ken Hananias; ken ni Selomit a babai a cabsatda;
Ken da Hasuba, Uhel, ken Berehias, Hasadia, ken Jusab-esed, limada.
Ket dagiti annac a lallaki ni Hananias: da Pelatias, ken Jesaias; dagiti annac a lallaki ni Refaias, dagiti annac a lallaki ni Arnan, dagiti annac a lallaki ni Obdias, dagiti annac a lallaki ni Secanias.
Ket dagiti annac a lallaki ni Semaias: da Hattus, ken Igeal, Barias, Nearias, ken Safat, innemda.
Ket dagiti annac a lallaki ni Nearias: da Elioenai, Ezekias, ken Azricam, talloda.
Ket dagiti annac a lallaki ni Elionai: da Odavias, Eliasib, ken Palaias, Accub, Johanan, Dalaias, ken Anani, pitoda.
Dagiti caputotan da Ruben
Dagiti annac a lallaki ni Ruben nga inaunaan nga anac ni Israel (ta isu ti inaunaan nga anacna; ngem agsipud ta tinulawanna ti idda ni amana, ti kinainaunana naited idi cadagiti annac a lallaki ni Jose nga anac ni Israel; ket ti capounan saan idi a naibilang iti kinainauna.
Ta ni Juda nanggundaway cadagiti cacabsatna, ket timmaud kencuana ti panglolo; ngem ti kinainauna cucua idi ni Jose),
Dagiti annac a lallaki ni Ruben nga inaunaan nga anac ti Israel: da Enoc, Fallu, Esron, ken Carmi.
Dagiti annac a lallaki ni Joel: da Semaias anacna a lallaki, ni Gog anacna a lalaki, ni Simi anacna a lalaki,
Ni Mica anacna a lalaki, ni Recaia anacna a lalaki, ni Baal anacna a lalaki,
Ni Beera anacna a lalaki, isu a kinayawan ni Tiglat-pilneser nga ari ti Asiria: isu idi ti pangolo dagiti Rubenitas.
Ket dagiti cacabsatna iti finamfamilia cadacuada, idi a nabilang ti capounan dagiti capcaputotanda: dagiti pangoloen, da Jeiel, ken Zacarias,
Ken Bala nga anac a lalaki ni Azaz, nga anac a lalaki ni Sema, nga anac a lalaki ni Joel, isu a nagnaed idiay Aroer, agingga met laeng iti Nebo ken Baalmeon:
Ken agpadaya nagtaeng met laeng agingga iti wangawangan ti let-ang manipud iti carayan Eufrates, agsipud ta dagiti vacvacada immaduda idiay daga ti Galaad.
Ket cadagiti al-aldaw ni Saul nakigubatda cadagiti Agarenos, isuda a napasag babaen iti imada; ket nagnaedda cadagiti toltoldada iti isu-amin a daga ti daya ti Galaad.
Dagiti caputotan da Gad
Ket dagiti annac a lallaki ni Gad nagnaedda iti sangoda, idiay daga ti Basan agingga iti Salca:
Ni Joel ti pangolo, ken ni Safan ti maicadua, ken ni Janai, ken ni Safat idiay Basan.
Ket dagiti cacabsatda cadagiti balbalay dagiti ammada: da Micael, Mesullam, ken Seba, ken Jorai, Jacan, Zia, ken Heber, pitoda.
Dagitoy isuda dagiti annac a lallaki ni Abihail, nga anac a lalaki ni Huri, nga anac a lalaki ni Jaroa, nga a lalaki ni Galaad, nga anac a lalaki ni Micael, nga anac a lalaki ni Jesias, nga anac a lalaki ni Jaddo, nga anac a lalaki ni Buz;
Ni Ahi nga a lalaki ni Abdiel, nga anac a lalaki ni Guni, pangolo dagiti balbalay dagiti ammada.
Ket nagngedda idiay Galaad idiay Basan ken cadagiti il-ilina, ken cadagiti palapalasot ti Saron, agingga cadagiti beddengna.
Amin dagitoy nabilangda iti pinounpoun cadagiti al-aldaw ni Joatam nga ari ti Juda, ken cadagidi alaldaw ni Jeroboam nga ari ti Israel.
Ti gubat dagiti caputotan iti ballasiw ti Jordan
Dagiti annac a lallaki ni Ruben, ken dagiti Gaditas, ken ti caguddua ti caputotan ni Manases cadagiti maingel a lallaki, lallaki a macabalin nga agtagicalasag ken agtagicampilan, ken agibiat ti pana, ken nasiglat iti paggugubatan, uppat a pulo ket uppat a ribu pito gasut ket innem a puloda idi a macabalin a mapan iti gubat.
Ket nakigubatda cadagiti Agarenos, cada Jetur, Nafis, ken Nodab.
Ket natulonganda a maibusor cadacuada, ket nayawat dagiti Agarenos iti imada, ken amin nga adda idi cadacuada; ta immawagda iti Dios idiay paggugubatan, ket isu nacararaganda, agsipud ta nagtalecda idi kencuana.
Ket innalada dagiti vacada; dagiti camelloda a limapulo a ribu, ken dagiti carnero a duagasut ket limapuloda a ribu, ken dagiti asno a dua a ribu, ken dagiti lallaki a sangagasut a ribu.
Ta adu dagiti napapatay, agsipud ta ti gubat gapu iti Dios
Ket nagnaedda iti lugarda agingga iti pannacacayaw.
Ti caguddua dagiti caputotan ni Manases.
Ket dagiti annac ti caguddua ti caputotan ni Manases nagnaedda iti daga: immaduda manipud Basan agingga iti Baal-Hermon, ken Senir, ken iti bantay Hermon.
Ket dagitoy idi dagiti pangpangoloen dagiti balbalay dagiti ammada: da met laeng Efer, Isi, ken Eliel, Azriel, Jeremias, ken Odavia, ken Jadiel, lallaki a mannacabalin ken mamaingel, agdindinamag a lallaki, pangpangoloen dagiti balbalay dagiti ammada.
Ket simmalungasingda a maibusor iti Dios dagiti ammada, ket nagbalangcantisda cadagiti sabsabali a didios dagiti tattao ti daga, isuda a dinadael ti Dios iti sangoda.
Ket ti Dios ti Israel riniingan ti espiritu ni Pul nga ari ti Asiria, ken ti espiritu ni Tiglat-pilneser nga ari ti Asiria ket isu ipanawna ida, dagiti met laeng Rubenitas, ken dagiti Gaditas, ken ti caguddua ti caputotan ni Manases, ket inyegna ida iti Halad, ken iti Habor, ken iti Ara, ken iti carayan ti Gozan agingga ita nga aldaw.
Ti caputotan ni Levi
Dagiti annac a lallaki ni Levi: da Gerson, Coat, ken Merari.
Ket dagiti annac a lallaki ni Coat: da Amram, Isar, Hebron, ken Uzziel.
Ket dagiti annac ni Amram: da Aaron, Moises, ken Miriam
Ket dagiti annac a lallaki ni Aaron: da Nadab, ken Abiu, Eleazar, ken Itamar.
Ni Eleazar pinutotna ni Finees, ni Finees pinutotna ni Abisua,
Ket ni Abisua pinutotna ni Bucci, ket ni Bucci pinutotna ni Uzzi,
Ket ni Uzzi pinutotna ni Zeraias, ket ni Zerabias pinutotna ni Meraiot,
Ni Meraiot pinutotna ni Amarias, ket ni Amarias pinutotna ni Ahitob,
Ket ni Ahitob pinutotna ni Sadoc, ket ni Sadoc pinutotna ni Ahimaas,
Ket ni Ahimaas pinutotna ni Azarias, ket ni Azarias pinutotna ni Johanan.
Ket ni Johanan pinutotna ni Azarias (isu a nagannong iti saad ti padi iti balay a binangon ni Salomon idiay Jerusalem),
Ket ni Azarias pinutotna ni Amarias, ket ni Amarias pinutotna ni Ahitob,
Ket ni Ahitob pinutotna ni Sadoc, ket ni Sadoc pinutotna ni Sallum.
Ket ni Sallum pinutotna ni Hilcias, ket ni Helcias pinutotna ni Azarias,
Ket ni Azarias pinutotna ni Saraia, ket ni Saraia pinutotna ni Josadec;
Ket ni Josadec napan iti pannacacayaw idi impanaw ni Jehova ti Juda ken ti Jerusalem iti pannacaaramat ti ima ni Nabucodonosor.
Dagiti annac a lallaki ni Levi: da Gerson, Coat, ken Merari.
Ket dagitoy dagiti nagnagan dagiti annac a lallaki ni Gerson: da Libni ken Simi.
Ket dagiti annac a lallaki ni Coat da Amram, Isar, Hebron, ken Uzziel.
Dagiti annac a lallaki ni Merari: da Mahali ken Musi
Ket dagitoy isuda dagiti famfamilia dagiti Levitas a mayannurot cadagiti balbalay dagiti ammada.
Ken Gerson: ni Libni anacna a lalaki, ni Joat anacna a lalaki, ni Zimma anacna a lalaki,
Ni Joa anacna a lalaki, ni Iddo anacna a lalaki, ni Zera anacna a lalaki, ni Jeotrai anacna a lalaki.
Dagiti annac a lallaki ni Coat: ni Aminadab anacna a lalaki, ni Core anacna a lalaki, ni Asir anacna a lalaki,
Ni Elcana anacna a lalaki, ni Abiasaf anacna a lalaki, ni Asir anacna a lalaki,
Ni Tahat anacna a lalaki, ni Uriel anacna a lalaki, ni Uzzia anacna a lalaki, ken ni Saul anacna a lalaki.
Ket dagiti annac a lallaki ni Elcana: da Amasai, ken Ahimoth.
Ti maipapan ken Elcana, dagiti annac a lallaki ni Elcana: da Sofai anacna, ken Nahat ti anacna a lalaki.
Ni Eliab anacna a lalaki, ni Jeroham anacna a lalaki, ni Elcana anacna a lalaki.
Ket dagiti annac a lallaki ni Samuel: ti inaunaan nga anac, ni Joel, ket ti maicadua ni Abias.
Dagiti annac a lallaki ni Merari: ni Mahali, ni Libni anacna a lalaki, ni Simi anacna a lalaki, ni Uzza anacna a lalaki,
Ni Sima anacna a lalaki, ni Haggia anacna a lalaki, ni Asaia anacna a lalaki.
Dagiti cumacanta a Levitas
Ket dagitoy isuda dagiti pinagimaton ni David iti panagservi ti panagcanta iti balay ni Jehova iti calpasan ti panagtalna ti lacasa.
Ket isuda nagannongda iti panagcanta iti sangoanan ti tabernaculo ti tolda ti gimong agingga iti nabangon ni Salomon ti balay ni Jehova idiay Jerusalem: ket nagannongda idi saadda a mayannurot iti ornosda.
Ket dagitoy dagiti nagannong, ken dagiti annacda a lallaki
Cadagiti annac a lallaki dagiti Coatitas: ni Heman a cumacanta, nga anac a lalaki ni Joel, nga anac a lalaki ni Samuel,
Nga anac a lalaki ni Elcana, nga anac a lalaki ni Jeroham, nga anac a lalaki ni Eliel, nga anac a lalaki ni Toa,
Nga anac a lalaki ni Suf, nga anac a lalaki ni Elcana, nga anac a lalaki ni Mahat, nga anac a lalaki ni Amasai,
Nga anac a lalaki ni Elcana, nga anac a lalaki ni Joel, nga anac a lalaki ni Azarias, nga anac a lalaki ni Sofonias,
Nga anac a lalaki ni Tahat, nga anac a lalaki ni Asir, nga anac a lalaki ni Abisaf, nga anac a lalaki ni Core,
Nga anac a lalaki ni Isar, nga anac a lalaki ni Coat, nga anac a lalaki ni Levi, nga anac a lalaki ni Israel.
Ket ni Asaf a cabsatna a lalaki, a nagaywan iti macanawanna, ni met laeng Asaf nga anac a lalaki ni Berakias, nga anac a lalaki ni Sima.
Nga anac a lalaki ni Micael, nga anac a lalaki ni Baasias, nga anac a lalaki ni Malkias,
Nga anac a lalaki ni Atanai, nga anac a lalaki ni Zera, nga anac a lalaki ni Adaia,
Nga anac a lalaki ni Etam, nga anac a lalaki ni Zimma, nga anac a lalaki ni Semi,
Nga anac a lalaki ni Jaat, nga anac a lalaki ni Gerson, nga anac a lalaki ni Levi.
Ket iti macatigid dagiti cacabsatda a dagiti annac a lallaki ni Merari: ni Etan nga anac a lalaki ni Kisi, nga anac a lalaki ni Abdi, nga anac a lalaki ni Maluc,
Nga anac a lalaki ni Hasabias, nga anac a lalaki ni Amasias, nga anac a lalaki ni Helcias,
Nga anac a lalaki ni Amasai, nga anac a lalaki ni Bani, nga anac a lalaki ni Semer,
Nga anac a lalaki ni Mahali, nga anac a lalaki ni Musi, nga anac a lalaki ni Merari, nga anac a lalaki ni Levi.
Ket dagiti cacabsatda a Levitas natudinganda idi a maipaay iti panagservi ti tabernaculo ti balay ti Dios.
Dagiti papadi a levitas
Ngem ni Aaron ken dagiti annacna a lallaki indatagda iti rabaw ti altar ti daton a mapuuran, ken iti rabaw ti altar ti incienso, a maipaay iti amin nga aramid iti, casantoan unay a disso, ken mangaramid iti pannacaicappia a maipaay iti Israel, a cas mayannurot iti amin nga imbilin ni Moises nga adipen ti Dios.
Ket dagitoy dagiti annac a lallaki ni Aaron: ni Eleazar anacna a lalaki, ni Finees anacna a lalaki, ni Abisua anacna a lalaki,
Ni Bucci anacna a lalaki, ni Uzzi anacna a lalaki, ni Zeraias anacna a lalaki,
Ni Meraiot anacna a lalaki, ni Amarias anacna a lalaki, ni Ahitob anacna a lalaki,
Ni Sadoc anacna a lalaki, ni Ahimaas anacna a lalaki.
Dagiti luglugar a pagnaedan dagiti Levitas
Dagitoy dagiti disdisso a pagnaedan a mayannurot cadagiti pacpacarso cadagiti bedbeddengda: cadagiti annac a lallaki ni Aaron dagiti famfamilia dagiti Coatitas (ta cucuada idi ti immuna a gasat),
Cadacuada intedda ti Hebron iti daga ti Juda, ken dagiti cabangibangna a nailicmut kencuana;
Ngem dagiti taltalon ti ili ken dagiti purpurocna intedda ken ni Caleb nga anac ni Jefone.
Ket cadagiti annac a lallaki ni Aaron intedda dagiti il-il a pagcamangan, ti Hebron; ti Libna met agraman cadagiti cabangibangda, ken ti Jattir, ken Estemoa agraman cabangibangda,
Ken ti Hilem agraman cabangibangna, ti Debir agraman cabangibangna,
Ken ti Asan agraman cabangibangna, ken ti Bet-semes agraman cabangibangna;
Ket naggapu iti caputotan ni Benjamin, ti Geba agraman cabangibangna, ken ti Alemet agraman cabangibangna, ken ti Anatot agraman cabangibangna
Ket cadagiti matda cadagiti annac a lallaki ni Coath naited idi gapu iti gasat, a naggapu iti familia ti caputotan, naggapu iti caguddua ti caputotan, ti guddua ti Manases, dagiti sangapulo nga il-ili.
Ket cadagiti annac ni Gerson, a mayannurot cadagiti famfamiliada, naggapu iti caputotan ni Issacar, ken naggapu iti caputotan ni Aser, ken naggapu iti caputotan ni Neftali, ken naggapu iti caputotan ni Manases idiay Basan, dagiti sangapulo ket tallo nga il-ili.
Cadagiti annac a lallaki ni Merari naited idi gapu iti gasat, a mayannurot cadagiti famfamiliada, naggapu iti caputotan ni Ruben, ken naggpu ti caputotan ni Gad, ken naggapu iti caputotan ni Zabulon, dagiti sangapulo ket dua nga il-ili.
Ket dagiti annac ti Israel intedda cadagiti Levitas dagiti il-ili agraman cabangibangda.
Ket intedda gapu iti gasat a naggapu iti caputotan dagiti annac ni Juda, ken naggapu iti caputotan dagiti annac ni Simeon, ken naggapu iti caputotan dagiti annac ni Benjamin, dagitoy nga il-ili a nainaganan.
Dagiti il-ili dagiti Levitas.
Ket ti dadduma cadagiti famfamilia dagiti annac a lallaki ni Coat addaanda idi cadagiti il-ili cadagiti bedbeddenda a naggapu iti caputotan ni Efraim.
Ket intedda cadacuada dagiti il-ili a pagcamangan, ti Sikem idiay caturodan ti Efraim agraman cabangibangna; ti Gezer met agraman cabangibangna,
Ken ti Jocmeam agraman cabangibangna, ken ti Bet-oron agraman cabangibangna,
Ken ti Ajalon agraman cabangibangna, ken ti Gat-rimmon agraman cabangibangna;
Ket naggapu iti caguddua ti caputotan ni Manases, ti Aner agraman cabangibangna, ti Bilam agraman cabangibangna, a maipaay iti matda ti familia dagiti annac a lallaki ni Coat.
Cadagiti annac a lallaki ni Gerson naited idi, a naggapu iti familia ti caguddua ti caputotan ni Manases, ti Golam idiay Basan agraman cabangibangna, ken ti Astarot agraman cabangibangna;
Ket naggapu iti caputotan ni Issacar, ti Cedes agraman cabangibangna, ti Dobrat agraman cabangibangna,
Ken ti Ramoth agraman cabangibangna, ken ti Anem agraman cabangibangna;
Ket naggapu iti caputotan ni Aser, ti Masal agraman cabangibangna, ken ti Abdon agraman cabangibangna,
Ken ti Ucoc agraman cabangibangna, ken ti Rehob agraman cabangibangna,
Ket naggapu iti caputotan ni Neftali, ti Cedes idiay Galilea agraman cabangibangna, ken ti Ammon agraman cabangibangna, ken ti Kiriat-jearim agraman cabangibangna.
Iti matda cadagiti Levitas nga annac a lallaki ni Merari naited idi, naggapu iti caputotan ni Zabulon, ti Rimmono agraman cabangibangna, ti Tabor agraman cabangibangna;
Ket ti ballasiw ti Jordan idiay Jerico, iti bangir a daya ti Jordan, naited idi cadacuada, a naggapu iti caputotan ni Ruben, ti Beser idiay let-ang agraman cabangibangna, ken ti Jasa agraman cabangibangna,
Ken ti Kedemot agraman cabangibangna, ken ti Mefaath agraman cabangibangna;
Ket naggapu iti caputotan ni Gad, ti Ramot idiay Galaad agraman cabangibangna, ken ti Mahanaim agraman cabangibangna,
Ken ti Hesbon agraman cabangibangna, ken ti Jacer agraman cabangibangna.
Dagiti caputotan da Issacar
Ket dagiti annac a lallaki ni Issacar: da Tola, ken Pua, Jabsub, ken Simron, uppatda.
Ket dagiti annac a lallaki ni Tola: da Uzzi, Refaias, ken Jenriel, ken Jamai, Jibsam, ken Samuel, pangpangoloen dagiti balbalay dagiti ammada, ammoen, ken Tola: lallaki a mannacabalin ken mamaingel cadagiti capounanda: 
ti bilangda cadagidi al-aldaw ni David duapulo ket dua a ribu ket innem a gasutda idi.
Ket dagiti annac a lallaki ni Uzzi: ni Izrahias
Ket dagiti annac a lallaki ni Izraias: da Micael, Obadias, Joel, ken Isaias, limada; isuda amin pangpangoloenda a lallaki.
Ket mainayon cadacuada, dagiti pinounpounda, a mayannurot cadagiti balbalay dagiti ammada, adda idi pangpangen ti buyot a maipaay iti gubat, a tallopulo ket innem a ribu: ta addaanda idi iti adu nga assawa a babbai ken annac a lallaki.
Dagiti caputotan da Benjamin
Ket dagiti cacabsatda iti tengnga dagiti amin a famfamilia ni Issacar, lallakida a mannacabalin ken mamaingel, nabilangda amin iti pinounpoun, walopuloda ket pito a ribu.
Dagiti annac a lallaki ni Benjamin: da Bela, Beker, ken Jediael, talloda.
Ket dagiti annac a lallaki ni Bela: da Esbon, Uzzi, ken Uzziel, Jerimot, ken Iri, limada; pangoloen dagiti balbalay dagiti ammada, lallaki a mannacabalin ken mamaingel; ket nabilangda idi iti pinounpoun, duapulo ket dua a ribuda ket tallopulo ket uppat.
Ket dagiti annac a lallaki ni Beker: da Zemira, Joas, ken Eliezer, ken Elioenai, Omri, ken Jerimot, Abias, Anatot, ken Alemet
Amin dagitoy isuda dagiti annac a lallaki ni Beker.
Ket nabilangda iti pinounpoun, a mayannurot cadagiti capcaputotan, pangoloen dagiti balbalay dagiti ammada, lallaki a mannacabalin ken mamaingel, duapulo a ribuda ket dua gasut.
Ket dagiti annac a lallaki ni Jediael: ni Bilhan
Ket dagiti annac a lallaki ni Bilhan: da Jebus, Benjamin, ken Aod, ken Cenaana, Zetan, Tarsis, ken Ahisahar.
Amin dagitoy isuda dagiti annac a lallaki ni Jediael, a mayannurot cadagiti pangoloen dagiti balbalay dagiti ammada, lallaki a mannacabalin ken mamaingel, sangapulo ket pito a ribuda ket dua gasut, a cabaelanda ti mapan iti buyot a maipaay iti gubat.
Ni Suppim met, ken ni Huppim, dagiti annac a lallaki ni Hir, ni Husim, dagiti annac a lallaki ni Aher.
Dagiti caputotan da Nephtali
Dagiti annac a lallaki ni Neftali: 
Da Jaziel, Guni, Jezer, ken Sallum, nga annac a lallaki ni Bilha.
Dagiti annac a lallaki ni Manases: 
Da Asriel, nga impasngay ti camalalana nga Aramita; isu impasngayna ni Makir nga ama ni Galaad.
Ket ni Makir nangala iti maysa nga asawa cada Huppim ken Suppim, a ti nagan ti babai a cabsatda Maaca; 
Ket ti nagan ti maicadua Salfaad; ket ni Salfaad addaan idi cadagiti annac a babbai.
Ket ni Maaca nga asawa ni Makir nangipasngay iti maysa nga anac a lalaki, 
Ket ninaganna iti Peres; ket ti nagan ti cabsatna a lalaki Seres; ket dagiti annacna a lallaki isuda Ulam, ken Recem.
Ket dagiti annac a lallaki ni Ulam: ni Bedan
Dagitoy isuda dagiti annac a lallaki ni Galaad nga anac a lalaki ni Makir, nga anac a lalaki ni Manases.
Ket ni Hamoleket a babai a cabsatna impasngayna da Ishod, ken Abiezer, ken Mahala.
Dagiti il-ili ti Efraim
Ket dagiti annac a lallaki ni Efraim: 
Da Sutela, ken Bered anacna a lalaki, ken Tahat anacna a lalaki, ken Elada anacna a lalaki, ken Tahat anacna a lalaki,
Ken ni Zabad anacna a lalaki, ken ni Sutela anacna a lalaki, ken ni Ezer, ken ni Elad, isuda a pinatay dagiti lallaki ti Gat a nayanac idiay a daga, agsipud ta simmalogda idi a mangiccat cadagiti vacvacada.
Ket nagdung-aw ni Efraim nga amada bayat iti adu nga aldaw, ket immay dagiti cacabsatna a mangliwliwa kencuana.
Ket isu simrec ken ni asawana a babai, ket isu nagsicug, ken nangipasngay iti maysa nga anac a lalaki, ket ninaganna iti Beria, agsipud ta ti dakes kimmuyog idi iti balayna.
Ket ti anacna a babai isu ni Seera, isu a nangbangon iti Bet-oron nga akinbaba ken akinngato, ken ti Uzzen-seera.
Ket ni Refa isu ti anacna a lalaki, ken ni Resef, ken ni Tela anacna a lalaki, ken ni Taan anacna a lalaki,
Ni Laadan anacna a lalaki, ni Ammiud anacna a lalaki, ni Elisama anacna a lalaki,
Ni Nun anacna a lalaki, ni Josue anacna a lalaki.
Ket dagiti cucuada ken pagtaenganda isuda ti Bet-el ken dagiti il-ilina, ken iti agpadaya ti Naaran, il-ilina; ti Sikem met ken dagiti il-ilina, agingga iti Asa ken dagiti il-ilina;
Ket cadagiti bedbeddeng dagiti annac ni Manases, ti Bet-sean ken dagiti il-ilina, ti Tanac ken dagiti il-ilina, ti Megiddo ken dagiti il-ilina, ti Dor ken dagiti il-ilina
Cadagitoy ti nagtaengan dagiti annac ni Jose nga anac ni Israel.
Dagiti caputotan ni Aser.
Dagiti annac a lallaki ni Aser: da Imna, ken Isua, Isui, ken Beria, ken ni Sera a cabsatda a babai.
Ket dagiti annac a lallaki ni Beria: 
Da Heber, ken Malkiel, nga isu ti ama ni Birzabit.
Ket ni Heber pinutotna da Jaflet, Semer, ken Hotam, ken Sua a cabsatda a babai.
Ket dagiti annac a lallaki ni Jaflet; da Pasac, Bimhal, ken Asvat
Dagitoy isuda dagiti annac ni Jaflet.
Ket dagiti annac a lallaki ni Semer: da Ahi, Roega, Jehubba, ken Aram.
Ket dagiti annac a lallaki ni Helem a cabsatna a lalaki: da Sufa, Imna, Selles, ken Amal.
Dagiti annac a lallaki ni Sufa: da Sua, Harnafer, ken Sual, ken Beri, ken Imra,
Ni Beser, Hod, ken Samma, ken Silsa, Itran, ken Beera.
Ket dagiti annac a lallaki ni Jeter; da Jefone, Pispa, ken Ara.
Ket dagiti annac a lallaki ni Ulla: da Ara, Hamiel, ken Resia.
Amin dagitoy isuda idi dagiti annac ni Aser, pangoloen dagiti balbalay dagiti ammada, napilida a lallaki a mannacabalin ken mamaingel, cangronaan cadagiti pangpangoloen
Ket ti dagup dagiti nabilang iti pinounpoun a maipaay iti panagservi iti gubat duapuloda ket innem a ribu a lallaki.
Dagiti caputotan ni Benjamin.
Ket ni Benjamin pinutotna ni Bela nga inaunaan nga anacna, ni Asbel ti maicadua, ket ni Aharah ti maicatlo,
Ni Noha ti maicapat, ket ni Rafa ti maicalima.
Ket ni Bela addaan idi annac a lallaki: da Addar, Gera, ken Abiud,
Ken ni Abisua, Naaman, ken Ahoa,
Ken Gera, Sefufim, ken Huram.
Ket dagitoy isuda dagiti annac a lallaki ni Ehod: dagitoy isuda dagiti pangpangoloen dagiti balbalay dagiti amma dagiti agnaed ti Gabaa, ket impanda ida a kinayawan sadi Manahat:
Ket da Naaman, ken Ahias, ken Gera, impanna ida a kinayawan; ket isu pinutotna da Uzza, ken Ahihud.
Ket ni Saharaim nagputot cadagiti annac idiay away ti Moab, iti calpasan ti panangpapanawna cadacuada; da Husim ken Baara isuda dagiti assawana idi.
Ket pinutotna ken Hodes nga asawana da Jobab, Sibias, Mesa, ken Malcam,
Ken Jeus, Sohias, ken Mirma
Dagitoy isuda idi dagiti annacna a lallaki; pangoloen dagiti balbalay dagiti amma.
Ket ken Husim pinutotna da Abitob, ken Elfaal.
Ket dagiti annac a lallaki ni Elfaal: da Heber, Misam, ken Semed, isu a nangbangon iti Ono ken iti Lot agraman il-ilida;
Ken da Berias ken Sema, isuda a pangoloen idi dagiti balbalay dagiti ama dagiti naed, ti Ajalon, a namagtalaw cadagiti naed ti Gat;
Ken da Ahio, Sesac, ken Jerimot,
Ken Zebadias, Arad, ken Heder,
Ken Micael, Isfa, ken Joa, nga annac a lallaki ni Berias,
Ken Zebadias, Mesullam, ken Hizki, ken Heber.
Ken Ismari, Izlia, ken Jobab, dagiti annac a lallaki ni Elfaal,
Ken Jacim, Zicri, ken Zabdi,
Ken Elioenai, Silitai, ken Eliel.
Ken Adaias, Baraias, ken Simrat, dagiti annac a lallaki ni Simi,
Ken Isfan, Heber, ken Eliel,
Ken Abdon, Zecri, ken Hanan,
Ken Hanaia, Elam, ken Anatotias,
Ken Ifodaias, ken Penuel, dagiti annac a lallaki ni Sesac,
Ken Samseri, Seharias, ken Otalia,
Ken Jaarsias, Elias, ken Zecri, dagiti annac a lallaki ni Jeroham.
Dagitoy isuda idi dagiti pangoloen dagiti balbalay dagiti amma cadagiti capcapounanda, lallaki a pangoloen: dagitoy nagnaedda idiay Jerusalem.
Ket idiay Gabaon nagnaed ti ama ni Gabaon, ni Jeiel, a ti nagan ti babai nga asawana Maaca;
Ket ti inaunaan nga anacna a lalaki ni Abdon, ken Sur, Kis, Baal, ken Nadab,
Ken Gedor, ken Ahio, ken Zeker.
Ket ni Miclot pinutotna ni Simea
Ket isuda met nakipagnaedda cadagiti cacabsatda idiay Jerusalem, iti sango dagiti cacabsatda.
Ket ni Ner pinutotna ni Kis; ket ni Kis pinutotna ni Saul: ket ni Saul pinutotna da Jonatan, Melkisua, Abinadab, ken Esbaal.
Ket ti anac a lalaki ni Jonatan isu ni Merib-baal; ket ni Merib-baal pinutotna ni Mica.
Ket dagiti annac a lallaki ni Mica: da Piton, Melec, ken Taarea, ken Ahaz.
Ket ni Ahaz pinutotna ni Joadda; ket ni Joadda pinutotna da Elemet, Asmavet, ken Zimri; ket ni Zimri pinutotna ni Mosa.
Ket ni Mosa pinutotna ni Binea; ni Rafa anacna a lalaki, ni Elasa anacna a lalaki; ni Asel anacna a lalaki.
Ket ni Asel addaan idi cadagiti innem nga annac a lallaki, a dagiti nagnaganda isuda dagitoy: Azricam, Bocru, ken Ismael, Searias, Obadias, ken Hanan
Amin dagitoy isuda dagiti annac a lallaki ni Asel.
Ket dagiti annac a lallaki ni Esec a cabsatna a lalaki: da Ulam ti inaunaan nga anacna, ni Jeus ti maicadua, ket ni Elifelet ti maicatlo.
Ket dagiti annac a lallaki ni Ulam mannacabalinda ken mamaingelda idi, pumapanada, ket addaanda idi cadagiti adu nga annac a lallaki ken annac a lallaki dagiti annac a lallaki, sangagasutda ket limapulo
Amin dagitoy isuda dagiti annac a lallaki ni Benjamin.
Dagiti umuna a naed ti Jerusalem
Iti casta nabilang idi ti Israel cadagiti pinounpoun; ket, adtoy, naisuratda iti libro dagiti ar-ari ti Israel
Ket ti Juda naipan a kinayawan sadi Babilonia gapu iti panaglabsingda.
Dagiti immuna a nagnaed cadagiti cucuada cadagiti il-ilida isuda idi ti Israel, dagiti papadi, dagiti Levitas, ken dagiti Natineos.
Ket idiay Jerusalem nagnaed cadagiti annac ni Juda, ken cadagiti annac ni Benjamin, ken cadagiti annac da Efraim ken Manases:
Ni Utai nga anac a lalaki ni Amiud, nga anac a lalaki ni Omri, nga anac a lalaki ni Imrai, nga anac a lalaki ni Bani, cadagiti annac ni Fares nga anac a lalaki ni Juda.
Ket cadagiti Silonitas: ni Asaias nga inaunaan nga anac, ken dagiti annacna a lallaki.
Ket cadagiti annac a lallaki ni Zara: ni Jeuel, ken dagiti cacabsatda, innem a gasut ket siam a puloda.
Ket cadagiti annac a lallaki ni Benjamin: ni Sallu nga anac a lalaki ni Mesullam, nga anac a lalaki ni Odavia, nga anac a lalaki ni Asenua,
Ken ni Ibnias nga anac a lalaki ni Jeroham, ken ni Ela nga anac a lalaki ni Uzzi, nga anac a lalaki ni Micri, ken ni Mesullam nga anac a lalaki ni Sefatias, nga anac a lalaki ni Rehuel, nga anac a lalaki ni Ibnias.
Ken dagiti cacabsatda, a mayannurot cadagiti capcapounanda, siam a gasut ket limapuloda ket innem
Amin dagitoy a lallaki pangpangoloen idi dagiti balbalay dagiti amma cadagiti balbalay dagiti ammada.
Ket dagiti papadi: da Jedaia, ken Joirarib, Joakim,
Ken Azarias nga anac ni Helcias, nga anac a lalaki ni Mesullam, nga anac a lalaki ni Sadoc, nga anac a lalaki ni Maraiot, nga anac a lalaki ni Ahitob, a turayen ti balay ti Dios;
Ken Adaias nga anac a lalaki ni Jeroham, nga anac a lalaki ni Pasur, nga anac a lalaki ni Malkias, ken ni Masai nga anac a lalaki ni Adiel, nga anac a lalaki ni Jazera, nga anac a lalaki ni Mesullam, nga anac a lalaki ni Mesillemit, nga anac a lalaki ni Immer;
Ken dagiti cacabsatda, nga pangoloen dagiti balbalay dagiti ammada, sangaribu ket pito gasutda ket innem a pulo; tumutopda unay a maipaay iti aramid ti panagservi ti balay ti Dios.
Ket cadagiti Levitas: ni Semeias, nga anac a lalaki ni Hassub, nga anac a lalaki ni Azricam, nga anac a lalaki ni Hasabias, cadagiti annac a lallaki ni Merari:
Ken da Bacbaccar, Heres, ken Galal, ken Mattania, nga anac a lalaki ni Mica, nga anac a lalaki ni Zicri, nga anac a lalaki ni Asaf,
Ken ni Abadias nga anac a lalaki ni Semeias, nga anac a lalaki ni Galal, nga anac a lalaki ni Iditum, ken ni Berakias, nga anac a lalaki ni Asa, nga anac a lalaki ni Elcana, a nagnaed cadagiti purpuroc dagiti Nethofatitos.
Dagiti agaywan iti ruangan ken dagiti annongda.
Ket dagiti agaywan iti ruangan: da Sallum, Accub, ken Talmon, ken Ahiman, ken dagiti cacabsatda (ni Sallum isu idi ti pangolo),
Isuda ti nagbantay inggana ita iti ruangan ti ari iti agpadaya: isuda dagiti nagaywan iti ruangan a maipaay iti pacarso dagiti annac ni Levi.
Ket ni Sallum nga anac a lalaki ni Core, nga anac a lalaki ni Abiasaf, nga anac a lalaki ni Cora, ken dagiti cacabsatna, ti balay ni amana, dagiti Coraitas, isuda idi ti mangimaton iti aramid ti panagservi, nga agaywan cadagiti dapian ti tolda: ket dagiti ammada isuda idi ti mangimaton iti pacarso ni Jehova, nga agaywan iti sercan.
Ket ni Finees nga anac a lalaki ni Eleazar isu idi ti agturay cadacuada idi nalabes a tiempo, ket ni Jehova adda idi kencuana.
Ket ni Zacarias nga anac ni Meselemia isu idi ti agaywan iti ruangan ti tolda ti gimong.
Amin dagitoy a napili isuda ti agaywan iti ruangan cadagiti dapian duagasut ket sangapuloda ket dua idi
Dagitoy nabilangda iti pinounpoun cadagidiay purpurocda a da David ken Samuel a macakita iti masacbayan inornosda idi ti annongda a matalec.
Iti casta isuda ken dagiti annacda annongda idi iti panangimaton cadagiti ruruangan ti balay ni Jehova, a ti met laeng balay ti tolda, iti sinacunsacup.
Adda idi agay-aywan iti ruangan cadagiti uppat a sikigan, iti agpadaya, agpalaud, agpaamianan, ken agpaabagatan.
Ket dagiti cacabsatda, cadagiti purpurocda, umayda idi iti tunggal pito nga aldaw iti binnatangbatang tapno makiaddada cadacuada:
Ta dagiti uppat a turayen dagiti agaywan iti ruangan, a Levitasda idi, addada idi iti maysa nga annong a matalec, ken isuda idi ti mangimaton cadagiti sagumbi ken cadagiti paggamengan ti balay ti Dios.
Ket agyanda idi iti agliclicmut iti balay ti Dios, agsipud ta ti panangaluad iti dayta adda idi cadacuada; ket cadacuada naipabiang ti pannacalucatan iti biniganbigat.
Ket dadduma cadacuada ti panangaywan cadagiti al-alicamen ti panagservi; ta mabilangda dagitoy no mayunegda ken mabilangda no mairuarda.
Dadduma met cadacuada nadutocanda nga agaywan iti arruaten, ken cadagiti al-alicamen ti santuario, ken iti namayecmec a harina, ken iti arac, ken iti lana, ken iti incienso, ken cadagiti recrecado.
Ket dadduma cadagiti annac a lallaki dagiti papadi agsaganada idi iti panaglalaoc dagiti recrecado.
Ket ni Matatias, a maysa cadagiti Levitas, nga inaunaan nga anac ni Sallum a Coraita, addaan idi iti annong a matalec cadagiti linuto cadagiti parparioc.
Ket dadduma cadagiti cacabsatda, cadagiti annac a lallaki dagiti Coatitas, agaywanda idi iti tinapay ti pamarang, tapno isu ti saganaenda iti tunggal aldaw ti panaginana.
Ket dagitoy dagiti cumacanta, a pangpangoloen dagiti balbalay dagiti amma dagiti Levitas, a nagnaedda cadagiti sagumbi ket saanda a mairamraman idi cadagiti sabsabali a panagservi; ta naisaadda iti aramidda iti aldaw ken iti rabii.
Dagitoy idi dagiti pangoloen dagiti balbalay dagiti amma dagiti Levitas, cadagiti capounanda, lallaki a pangoloen: dagitoy nagnaedda idiay Jerusalem.
Ket idiay Gabaon nagnaed ti ama ni Gabaon, ni Jehiel, a ti nagan ti babai nga asawana Maaca;
Ket ti inaunaan nga anacna a lalaki ni Abdon, ni Sur, ken ni Kis, ken ni Baal, ni Ner, ken ni Nadab.
Ken ni Gedor, ni Ahio, ken ni Zacarias, ken ni Miclot.
Ket ni Miclot pinutotna ni Samaan
Ket isuda met nakipagnaedda cadagiti cacabsatda idiay Jerusalem, iti sangoanan dagiti cacabsatda.
Ket ni Ner pintuotna ni Kis; ket ni Kis pinutotna ni Saul; ket ni Saul pinutotna da Jonatan, Malkisua, Abinadab, ken Esbaal.
Ket ti anac a lalaki ni Jonatan isu ni Merib-baal; ket ni Merib-baal pinutotna ni Mica.
Ket dagiti annac a lallaki ni Mica: da Piton, ken Melec, ken Tarea, ken Ahaz.
Ket ni Ahaz pinutotna ni Jara; ket ni Jara pinutotna da Alemet, Asmavet, ken Zimri; ket ni Zimri pinutotna ni Mosa;
Ket ni Mosa pinutotna ni Binea; ket ni Refaia anacna a lalaki, ni Elasa anacna a lalaki, ni Asel anacna a lalaki.
Ket ni Asel addaan idi cadagiti innem nga annac a lallaki, a dagiti nagnaganda isuda dagitoy: Azricam, Bocru, ken Ismael, Seraia, Obadias, ken Hanan: dagitoy isuda idi dagiti annac a lallaki ni Asel.
Ti pannacatay ni Saul ken dagiti annacna a lallaki.
Ket dagiti Filisteos nakigubatda a maibusor iti Israel: ket dagiti lallaki ti Israel intarayanda ti sangoanan dagiti Filisteos, ket napasagda a natay idiay bantay Gilboa.
Ket dagiti Filisteos kinamatda da Saul ken dagiti annacna a lallaki: ket dagiti Filisteos pinatayda da Jonatan, Abinadab, ken Malkisua, nga annac a lallaki ni Saul.
Ket ti gubat bimmara a maibusor ken Saul, ket isu nacamacam dagiti panaan; ket isu nariribuc a gapu cadagiti panaan.
Idin kinuna ni Saul idi agaw-awit iti igamna, Asutem ta campilanmo, ket isu ti pangsalputmo, caniac, di la ket ta dagitoy di nacugit umayda ket pagpalaloandac
Ngem ti agaw-awit iti igamma nagmadi; ta nagbuteng iti napalalo
Gapuna a ni Saul innalana di campilanna, ket isu ti rinugmaanna.
Ket idi a ti agaw-awit iti igamna naimatanganna a natay ni Saul, isu rinugmaanna met di campilanna, ket natay.
Iti casta natay ni Saul, ken dagiti tallo nga annacna a lallaki; ken ti amin a balayana natay a naicanonong kencuana.
Ket idi nga amin a lallaki ti Israel nga adda idi iti lobong naimatanganda a nagtarayda, ket natay ni Saul ken dagiti annacna a lallaki, isuda binaybay-anda dagiti il-ilida, ket nagtarayda; ket dagiti Filisteos immayda ket nagnaedda cadacuada.
Ket naaramid iti bigat, idi a dagiti Filisteos immayda manglabus cadagiti napapatay, a nasaracanda ni Saul ken dagiti annacna a lallaki a napasagda idiay bantay Gilboa.
Ket isu linabusanda, ket innalada ti olona, ken ti cabalina, ket nagbaonda iti daga dagiti Filisteos iti agliclicmut, a nagpaipan cadagiti damdamag agingga cadagiti ladladawanda, ken cadagiti tattao.
Ket incabilda ti cabalna iti balay dagiti didiosda, ket imbitinda ti olona iti balay ni Dagon.
Ket idi a ti amin a Jabes-galaad nangngegda ti amin nga inaramid dagiti Filisteos ken Saul.
Amin dagiti mamaingel a lallaki timmacderda, ket innalada ti bangcay ni Saul, ken dagiti bangcay dagiti annacna a lallaki, ket inyegda ida iti Jabes, ket intabonda dagiti tultulangda iti siroc ti lugo idiay Jabes, ket nagayunarda bayat iti pito nga aldaw.
Iti casta ni Saul natay gapu iti panaglabsingna a naaramidna a maicaniwas ken Jehova, gapu iti sao ni Jehova, a dina sinalimetmetan; ken gapu met iti panagsapulna iti patigmaan iti maysa a baglan, tapno umuman babaen kencuana,
Ket saan nga immuman ken Jehova: gapuna nga isu ti pinatayna, ket imbalicna ti pagarian ken David nga anac ni Jesse.
Ni David maaramid nga ari ti amin nga Israel
Idin nakigimong amin nga Israel ken David idiay Hebron, a kinunada, Adtoy, dacami dagiti tultulangmo ken lasagmo.
Cadagiti nalabes a tiempo, idi met laeng pinagari ni Saul, sica ti nangidalan iti Israel a rummuar ken nangisubli: ket ni Jehova a Diosmo kinunana kenca, Sicanto ti pastor ti ilic nga Israel, ken sicanto ti pangulo ti ilic nga Israel.
Iti casta isu-amin dagiti lallacay ti Israel immayda iti ari idiay Hebron; ket ni David nagaramid cadacuada iti tulag idiay Hebron iti saclang ni Jehova, ket pinulotanda ni David nga ari ti Israel, a mayannurot iti sao ni Jehova iti pannacaaramat ni Samuel.
Ket ni David ken amin nga Israel napanda idiay Jerusalem (isu met laeng ti Jebus); ket dagiti Jebuseos, a naed ti daga addada idi sadiay.
Ket dagiti naed ti Jebus kinunada ken David, Dicanto sumrec ditoy
Nupay casta ni David innalana ti sarikedked ti Sion; nga isu met laeng ti ili ni David.
Ket ni David kinunana, Uray siasinoman a mangcabil nga umuna cadagiti Jebuseos isunto ti pangolo ken capitan 
Ket ni Joab nga anac ni Sarvia simmang-at nga immuna, ket naaramid a pangolo.
Ket nagtaeng ni David idiay sarikedked; gapuna nga isu ti ninaganrikedked; gapuna nga isu ti ninaganda iti ili ni David.
Ket binangonna ti ili iti agliclicmut, manipud Millo nga aglicmut met laeng; ket ni Joab tinarimaanna ti natda iti ili.
Ket ni David rumang-ay la idi a rumang-ay; ta adda idi kencuana ni Jehova dagiti buybuyot.
Dagiti mamaingel a lallaki ken David, 
Isuda a nangiparangarang cadagiti bagbagida a napigsa agraman kencuana iti pagarianna, agraman met amin nga Israel, tapno isu ti aramidenda nga ari, a mayannurot iti sao ni Jehova iti maipapan iti Israel.
Ket daytoy isu ti bilang dagiti mamaingel a lallaki nga adda idi ken David: ni Jasobam nga anac ni Hacmoni, a pangolo dagiti tallopulo; intag-ayna ti gayangna a maibusor cadagiti tallo gasut ket pinatayna ida iti naminpinsan a daras.
Ket ti sumaganad idi kencuana isu ni Eleazar nga anac ni Dodo, nga Ahohita, a maysa idi cadagiti tallo a mamaingel a lallaki.
Daytoy nakicaddua ken David idiay Pasdammin, ket naurnong idi idiay dagiti Filisteos iti gubat, isu a yan idi ti sangcakelleng a daga a napno iti cebada; ket dagiti tattao ti Israel intarayanda idi ti sango dagiti Filisteos.
Ket isuda nagtacderda iti tengnga ti kinelleng, ket incanawada, ket pinatayda dagiti Filisteos; ket ni Jehova insalacanna ida gapu iti maysa a dackel a panagballigi.
Ket tallo cadagiti tallopulo a panolo a lallaki simmalogda agingga iti bato ken David, idiay rukib ti Adullam: ket ti buyot dagiti Filisteos nagpacarso idi iti lobong ti Rafaim.
Ket adda idi ni David iti sarikedked, ket ti agbantay a buyot dagiti Filisteos adda idi idiay Bet-lehem.
Ket ni David nailiwan unay, ket kinunana, O daydiay a mangted coma caniac, ti danum nga inumen nga aggapu idiay bubon ti Bet-lehem, nga adda iti denna ti ruangan!
Ket dagiti tallo a mamaingel a lallaki simmaracusucda iti buyot dagiti Filisteos, ket nangalada iti danum iti bubon ti Bet-lehem, nga adda iti denna ti ruangan, ket nangalada; ket isu ti inyegda ken ni David: ngem ni David dina kinayat nga ininum, no di ket imbucbocna ken Jehova,
Ket kinunana, Ti Diosco iparitna caniac nga aramidec coma daytoy: inumecto aya ti dara dagitoy a lallaki a nangicabil cadagiti biagda iti peggad
ta iti peggad dagiti biagda isu ti inyegda
Gapuna nga isu ti dina kinayat nga ininum
Dagitoy a banag inaramid dagiti tallo a mamaingel a lallaki.
Ket ni Abisai a cabsat ni Joab, isu idi ti pangolo dagiti tallo; ta isu intag-ayna ti picana a maibusor cadagiti tallogasut ket pinatayna ida, ket nainaganan cadagiti tallo.
Cadagiti tallo, isu natantan-oc idi ngem cadagiti dua, ket naaramid a capitanda: ngem nupay casta saanna a nagun-odan dagiti immuna a tallo.
Ni Benaias nga anac ni Joiada, nga anac ti maysa a lalaki a maingel a taga Cabseel, a nangaramid cadagiti namainglan nga ar-aramid, a pinatayna dagiti dua nga annac a lallaki ni Ariel a taga Moab: simmalog met ket pinatayan ti maysa tengnga ti maysa a bito idi tiempo ti nieve.
Ket isu pinatayna ti maysa nga Egipcio, maysa a lalaki a dackel ti panagbagbagina, a lima a sico ti catayagna; ket adda idi iti ima ti Egipcio maysa a pica a cas maysa a paglucutan ti pangablan; ket isu simmalog kencuana a sisasarucod, ket rinabsutna ti pica iti ima di Egipcio, ket iti daydi met laeng picana ti pinagngpapatayna kencuana.
Dagitoy a banag inaramid idi ni Benaias nga anac ni Joiada, ket nainaganan cadagiti tallo a mamaingel a lallaki.
Adtoy, isu natantan-oc idi ngem cadagiti tallopulo, ngem saanna a nagun-odan dagiti immuna a tallo: ket isu ti insaad ni David a pangolo ti guardiana.
Casta met dagiti mamaingel a lallaki dagiti buybuyot: ni Asael a cabsat ni Joab, ni Elhanan nga anac a lalaki ni Dodo a taga Bet-lehem,
Ni Samot nga Arorita, ni Helles, a Pelonita,
Ni Ira nga anac a lalaki ni Acces a Tecoita, ni Abiezer nga Anatotita,
Ni Sibbecai nga Husatita, ni Ilai nga Ahohita,
Ni Maharai a Netofatita, ni Heled nga anac a lalaki ni Baana a Netofatita,
Ni Itai nga anac a lalaki ni Ribai a taga Gabaat, cadagiti annac ni Benjamin, ni Benaias a Piratita,
Ni Hurai a taga wawaig sadi Gaas, ni Abiel nga Arbatonita,
Ni Azmavet a Baharumita, ni Eliaba a Saalbonita,
Dagiti annac a lallaki ni Asem a Gezonita, ni Jonatan nga anac ni Saje nga Hararita,
Ni Ahiam nga anac a lalaki ni Sacar nga Hararita, ni Elifal nga anac a lalaki ni Ur,
Ni Hefer a Mekeratita, ni Ahia a Pelonita,
Ni Jesro a Carmelita, ni Naharai nga annac a lalaki ni Ezbai,
Ni Joel a cabsat a lalaki ni Natan, ni Mibar nga anac a lalaki ni Agrai,
Ni Selec nga Ammonita, ni Naharai a Berotita, nga agaw-awit iti igam ni Joab nga anac a lalaki ni Sarvia,
Ni Ira a Itreotita, ni Yared a Itreotita,
Ni Uria a Heteo, ni Zabad nga anac a lalaki ni Ahli,
Ni Adina nga anac a lalaki ni Siza a Rubenita, a pangolo dagiti Rubenitas, ken tallopulo a caduana,
Ni Hanan nga anac a lalaki ni Maaca, ken ni Josafat a Mitnita,
Ni Uzzias nga Astarotita, da Samma ken Jehiel nga annac a lallaki ni Hotam nga Arorita.
Ni Jediael nga anac a lalaki ni Simri, ken ni Joha a cabsatna, a Tisaita,
Ni Eliel a Mahavita, ken ni Jeribai, ken ni Josabia, nga anac a lalaki ni Elnaam, ken ni Itma, a Moabita,
Ni Eliel, ken ni Obed, ken ni Jaasiel a Mosobiatita.
Dagiti gagayyem ni David idiay Siclag
Dagitoy isuda dagiti immay ken David idiay Siclag, iti bayat ti panaglemmengna pay laeng a gapu ken ni Saul nga anac ni Kis; ket isuda addada idi cadagiti mamaingel a lallaki, a catulonganna iti gubat.
Isuda naigamanda cadagiti ba-i, ket nabalinda nga aramaten ti ima a canawan ken catigid nga agpadpada iti panagipalatibong cadagiti batbato ken iti panag-biat cadagiti batbato ken iti panagibiat cadagiti panpana iti ba-i: isuda nagtaudda cadagiti cacabsat ni Saul iti Benjamin.
Ti pangolo isu idi ni Ahiezer: sa ni Joas nga anac a lalaki ni Semaa a Gabaatita, ken ni Jeziel, ken ni Pelet, nga annac a lalaki ni Azmabeth, ken ni Beraca, ken ni Jehu nga Anatotita,
Ken ni Ismaias a Gabaonita, a maysa a maingel a lalaki cadagiti tallopulo, ken ngatoen dagiti tallopulo, ken ni Jeremias, ken ni Jahaziel, ken Johanan, ken Jozabad a Gederatita,
Ni Eluzai, ni Jerimot, ken ni Bealias, ni Semarias, ken ni Sefatias nga Harufita,
Ni Elcana, ni Isias, ken ni Azareel, ni Joezer, ken ni Jasobam, a Coratitas,
Ken ni Joela, ni Zebadias, nga annac a lallaki ni Jeroham a taga Gedor.
Dagiti Gaditas simmurotda ken David
Ket cadagiti Gaditas simminada a napan ken David idiay sarikedked idiay let-ang, dagiti lallaki a mannacabalin ken mamaingel, lallaki a nasursuroan a maipaay iti gubat, a nabalinda ti nagtagicalasag ken nagtagipica, a dagiti rupada casda la cadagiti rupa dagiti leon, ken nasiglatda a casda la cadagiti kigaw iti rabaw dagiti banbantay:
Ni Eser ti pangolo, ni Abadias ti maicadua, ni Eliab ti maicatlo,
Ni Mismana ti maicapat, ni Jeremias ti maicalima,
Ni Attai ti maicanem, ni Eliel ti maicapito,
Ni Johanan ti maicawalo, ni Elzabad ti maicasiam,
Ni Jeremias ti maicasangapulo, ni Macbani ti maicasangapulo ket maysa.
Dagitoy cadagiti annac a lallaki ni Gad isuda idi dagiti capcapitan ti buyot: ti cabassitan idi pumada iti sangagasut, ket ti cadackelan iti sangaribu.
Dagitoy dagiti bimmallasiw iti Jordan iti umuna a bulan, idi naglupias cadagiti isu-amin a ngarngarabna; ket pinagtalawda amin dagiti taga loblobong, iti agpadaya ken iti agpalaud nga agpadpada.
Ket cadagiti annac da Benjamin ken Juda immayda iti sarikedked ken David.
Ket ni David rimmuar a simmabet cadacuada, ket simmungbat ket kinunana cadacuada, No umaycayo a sicacappia caniac tapno tulongandac, ti pusoc maitiponto cadacayo; ngem no umaycayo a mangyawat caniac cadagiti cabusorco, idinto ta awan ti biddut cadagiti imac, ti Dios dagiti ammatayo isu imatanganna ken babalawenna.
Idin ti Espiritu immapay ken Amasai, a pangolo idi dagiti tallopulo, ket kinunana, Cucuanacami, David, ken cadduanacami, sica anac a lalaki ni Jesse; talna, talna ti adda kenca, ken talna ti adda cadagiti catcatulongam; ta ti Diosmo tulongannaca
Idi a casta inawat ida ni David, ket inaramidna ida a capcapitan ti bunggoy.
Naggapu iti Manases nagtinnag met ti dadduma ken David, idi isu immay a kimmuyog cadagiti Filisteos a maibusor ken Saul iti gubat: ngem isuda dida tinulongan ida; ta iti patigmaan dagiti appo dagiti Filisteos isu pinagawidda, a kinunada, Agtinnagto ken apona a Saul iti panagpeggad dagiti ol-olotayo.
Idi a mapmapan idiay Siclag, nagtinnag kencuana ti naggapu iti Manases, da Adnas, Jozabad, ken Jediael, ken Micael, Jozabad, Eliu, ken Silletai, a capcapitan dagiti rinibribu a naggapuda iti Manases.
Ket isuda tinulonganda ni David a maibusor iti bunggoy dagiti agbariw-as: ta isuda amin lallakida a mannacabalin ken mamaingel, ken capcapitanda idi iti buyot.
Ta inaldawaldaw idi nga umay ken David dagiti lallaki tapno tulonganda, agingga iti adda idi maysa a dackel a buyot, a cas iti buyot ti Dios.
Ket dagitoy dagiti bilang dagiti pangoloen dagiti naigaman a maipaay iti gubat, nga immay ken David idiay Hebron, a naglisi iti pagarian ni Saul a mayannurot iti sao ni Jehova.
Dagiti annac ni Juda a nagtagicalasag ken nagtagipica innem a ribu ket walogasutda, a naigaman a maipaay iti gubat.
Cadagiti annac ni Simeon, lallaki a mannacabalin ken mamaingel a maipaay iti gubat, pito a ribu ket sangagasutda.
Cadagiti annac ni Levi uppat a ribu ket innem a gasutda.
Ken ni Joiada a mangidalan idi iti balay ni Aaron; ket kencuana adda idi tallo a ribu ket pito a gasut,
Ken ni Sadoc, a maysa a lalaki nga agtutubo a mannacabalin ken maingel, ken iti balay ni amana duapuloda ket dua a capcapitan.
Ket cadagiti annac ni Benjamin, a cacabsat ni Saul, tallo a ribuda: ta agingga idi ti caaduan sinalimetmetanda ti rebbengda iti balay ni Saul.
Ket cadagiti annac ni Efraim duapulo a ribuda ket walo a gasut, lallaki a mannacabalin ken mamaingel, lallaki nga agdindinamag cadagiti balbalay dagiti ammada.
Ket iti caguddua ti caputotan ni Manases sangapuloda ket walo a ribu, a nainaganan, tapno umayda ken pagarienda ni David.
Ket cadagiti annac ni Issacar, lallaki a mannacaawat cadagiti tiempo, tapno ammoenda no ania ti rebbeng nga aramiden ti Israel, dagiti pangoloen dagidiay duagasutda idi; ket amin a cacabsatda addada idi cadagiti panagbilinda.
Iti Zabulon, a macabael a rumuar iti buyot, a nacabalin a mangornos iti gubat, iti amin a kita ti gamigam ti gubat, limapulo a ribuda, ken dagiti nacabalin a nangornos iti gubat, ket saanda idi a nagrutap a puso.
Ket iti Neftali sangaribu a capcapitan, ket caduada dagiti sicacalasag ken sipipica a tallopulo ket pito a ribu.
Ket cadagiti Danitas a nacabalin a mangornos iti gubat, duapulo ket walo a ribuda ket innem a gasut.
Ket iti Aser, a macabael idi a rumuar iti buyot, a nacabalin a mangornos iti gubat, uppat a pulo a ribu.
Ket iti sabali a bangir ti Jordan, cadagiti Rubenitas, ken cadagiti Gaditas, ken iti guddua ti caputotan ni Manases, a siigamda iti amin a kita ti igam ti gubat a maipaay iti bacal, sangagasut ket duapulo a ribuda.
Dagidiay a nangtulong ken David tapno agbalin nga ari.
Amin dagitoy, idinto a lallaki ti gubat, a nabalinda nga ornosen ti bacal, immayda a binuyog ti napalongdo a puso idiay Hebron, tapno pagarienda ni David iti isu-amin nga Israel: ket amin a matda ti Israel sangsangcanakemda a mamagari ken David.
Ket isuda nakiaddada idiay ken David bayat iti tallo nga aldaw, a nangnangan ken immininum; ta dagiti cacabsatda nagsaganada iti maipaay cadacuada.
Maysa pay dagiti asideg idi cadacuada, agingga met laeng iti Issacar ken iti Zabulon, ken iti Neftali, nangyegda iti tinapay nga inawit dagiti as-asno ken dagiti camcamello, ken dagiti mulmulo, ken dagiti vacvaca, balbalon a macan, cancancanen nga higos, ken raraay dagiti pinakebbet nga uvuvas, ken arac, ken lana, ken vacvaca, ken carcarnero a nawadwad: ta adda idi rag-o iti Israel.
Ti lacasa mayeg iti balay ni Obed-edom.
Ket ni David nakiuman cadagiti capcapitan dagiti rinibu ken dagiti ginasut, iti tunggal mangidalan met laeng.
Ket ni David kinunana iti amin a gimong ti Israel, No maipagarup a naimbag cadacayo, ken naggapu ken ni Jehova a Diostayo, mangibaontayo comai ti tunggal disso cadagiti cacabsattayo a nabati iti amin a daga ti Israel, a caduada dagiti papadi ken Levitas cadagiti il-ilida nga addaan cabangibang a tumiponda coma cadatayo;
Ket yegtayo manen coma cadatayo ti lacasa ti Diostayo: ta isu ti ditay sinapul cadagidi al-aldaw ni Saul.
Ket amin a gimong kinunana nga aramidenna ti casta; ta ti banag nalinteg iti imatang ti amin nga umili.
Iti casta ni David ginimongna amin nga Israel, manipud Sihor nga waig ti Egipto agingga met laeng iti wangawangan ti Hamat, tapno yegda ti lacasa ti Dios manipul Kiriat-jearim.
Ket simmang-at ni David ken amin nga Israel agingga iti Baala, nga isu iti Kiriat-jearim, a biang ti Juda, tapno yegda manipud idiay ti lacasa ni Dios Jehova a sisasaad iti ngato dagiti querubin, a nanaganan a gapu iti Nagan.
Ket impanda ti lacasa ti Dios iti rabaw ti maysa a baro a carison, ket isu ti inyegda manipud iti balay ni Abinadab: ket ni Uzza ken ni Ahio pinaguyodda di carison.
Ket ni David ken amin nga Israel nagragsacda iti sango ti Dios iti amin a cabaelanda, cadagiti met laeng cancanta, ken ar-arpa, ken salsalterio, ken panpandereta, ken piangpiangpiang, ken tangtangguyob.
Ket idi a dimtengda iti pagtaltagan ni Kidon inyunnat ni Uzza ti imana nga iniggamanna di lacasa; ta dagiti vacvaca nagtibcolda.
Ket ti pungtot ni Jehova simged a maibusor ken Uzza, ket isu ti kinabilna, agsipud ta inyunnatna di imana iti lacasa; ket natay idiay iti sango ti Dios.
Ket ni David napaladingit, agsipud ta ni Jehova binuracna ni Uzza: ket ninaganna daydiay a disso iti Perez-uzza, inggana iti daytoy nga aldaw.
Ket ni David nagbuteng iti Dios iti daydi nga aldaw, a kinunana, Casano ti panangisangpetco idiay pagnaedac iti lacasa ti Dios?
Iti casta ni David saanna nga inyallatiw kencuana ti lacasa ni Jehova iti ili ni David, ngem isu ti impanna iti balay ni Obed-edom a Geteo.
Ket ti lacasa ti Dios nakipagnaed iti familia ni Obed-edom idiay balayna bayat iti tallo a bulan: ket ni Jehova binendicionanna ti balay ni Obed-edom, ken iti isu-amin nga icutanna idi.
Ti familia ken balay ni David.
Ket ni Hiram nga ari ti Tiro nagibaon cadagiti babaonen ken David, agraman caycayo a cantingen, ken agcavcaviti ken al-allawagi, tapno isu ti ibangonanda iti maysa a balay.
Ket ni David naawatanna a ni Jehova isu ti pinasingkedanna nga ari ti Israel; ta ti pagarianna naitan-oc iti nangato, a maipaay iti ilina nga Israel.
Ket ni David nangala pay cadagiti assawana idiay Jerusalem; ket ni David nagputot pay cadagiti annac a lallaki ken babbai.
Ket dagitoy dagiti nagnagan dagiti annacna nga adda idi kencuana idiay Jerusalem: da Samua, Sobab, Natan, ken Salomon,
Ken Ibar, Elisua, ken Elifelet,
Ken Noga, Nefeg, ken Jafias,
Ken Elisama, ken Beel-iada, ken Elifelet.
Ket idi a dagiti Filisteos nangngegda a ni David pinulotanda nga ari ti amin nga Israel, amin dagiti Filisteos simmang-atda a mangsapul ken David: ket naammoan ni David, ket rimmuar a maibusor cadacuada.
Ket dagiti Filisteos immayda ket nangaramidda iti maysa a panangsillong iti lobong ti Rafaim.
Ket ni David immuman ken Jehova, a kinunana, Innacto a maibusor cadagiti Filisteos
ket yawatmonto ida iti imac
Ket ni Jehova kinunana kencuana, Inca, ta yawatconto ida ita imam.
Iti casta immayda idiay Baal-perasim, ket ni David kinabilna ida sadiay; ket ni David kinunana, Ti Dios binuracna dagiti cabusorco iti pannacaaramat ti imac, a cas iti panagburac dagiti dandanum
Gapuna a ginaladanna iti nagan daydiay a disso iti Baal-perasim.
Ket nabatida idiay dagiti didiosda; ket ni David nangted iti bilin, ket dagidiay napuuranda iti apuy.
Ket dagiti Filisteos nangaramidda manen iti maysa a panangsillong idiay lobong.
Ket ni David immuman manen iti Dios: ket ti Dios kinunana kencuana, Dica sumang-at iti licudanda: agsublica manipud cadacuada, ket umayca cadacuada iti sangoanan dagiti moras.
Ket castoyto, intono mangegmo ti aweng ti pannagna cadagiti tuctoc dagiti moras, isunton ti iruruarmo ngarud iti gubat; ta ti Dios rimmuar iti sangoanam a mangcabili iti buyot dagiti Filisteos.
Ket inaramid ni David ti cas imbilin ti Dios kencuana: ket kinabilda ti buyot dagiti Filisteos manipud Gabaon agingga met laeng iti Gezer.
Ket ti damag ni David nagsacnap agingga cadagiti amain a dagdaga; ket ni Jehova inyegna cadagiti amin a nasnacion ti panagbutengda kencuana.
Dagiti sagsagana iti pannacayallatiw ti lacasa
Ket ni David nagaramid cadagiti balbalay a maipaay kencuana idiay ili ni David; ket nagsagana iti maysa a disso a maipaay iti lacasa ti Dios, ket nangbangon iti maysa a tolda a maipaay kencuana.
Idin ni David kinunana, Awan ti siasino a mangipan iti lacasa ti Dios no di laeng dagiti Levitas, ta isuda ti pinili ni Jehova a mangawit iti lacasa ti Dios, ken agannong kencuana iti agnanayon.
Ket ni David ginimongna amin nga Israel idiay Jerusalem, tapno yegda ti lacasa ni Jehova iti lugarna, a sinaganana a maipaay kencuana.
Ket ni David inurnongna dagiti annac a lallaki ni Aaron, ken dagiti Levitas:
Cadagiti annac a lallaki ni Coat, ni Uriel a pangolo, ken dagiti cacabsatna sangagasut ket duapuloda;
Cadagiti annac a lallaki ni Merari, ni Asaias a pangolo, ken dagiti cacabsatna duagasut ket duapuloda;
Cadagiti annac a lallaki ni Gerson, ni Joel a pangolo, ken dagiti cacabsatna sangagasut ket tallopuloda;
Cadagiti annac a lallaki ni Elisafan, ni Semeias a pangolo, ken dagiti cacabsatna duagasutda;
Cadagiti annac a lallaki ni Hebron, ni Eliel a pangolo, ken dagiti cacabsatna walopuloda;
Cadagiti annac a lalaki ni Uzziel, ni Aminadab a pangolo, ken dagiti cacabsatna sangagasut sangapuloda ket dua.
Ket ni David inayabanna da Sadoc ken Abiatar, a papadi, ken dagiti Levitas, da Uriel, Asaias, ken da Joel, Semeias, Eliel, ken Aminadab,
Ket kinunanan cadacuada, Dacayo dagiti pangoloen dagiti balbalay dagiti amma dagiti Levitas: santificarenyo dagiti bagbagiyo, dacayo ken dagiti cacabsatyo a padapada, tapno yegyo ti lacasa ni Jehova, ti Dios ti Israel, iti lugar a sinaganac a maipaay kencuana.
Ta gapu iti dicayo panangawit kencuana nga immuna, ni Jehova a Diostayo nangaramird iti maysa a panagburac cadatayom, agsipud ta isu ditayo sinapul a mayannurot iti alagaden.
Iti casta dagiti papadi ken dagiti Levitas sinantificarda dagiti bagbagida tapno yegda ti lacasa ni Jehova, ti Dios ti Israel.
Ket dagiti annac dagiti Levitas inawitda ti lacasa ti Dios iti rabaw dagiti abagada cadagiti assiw, cas imbilin ni Moises a mayannurot iti sao ni Jehova.
Mayeg ti lacasa iti Jerusalem iti pannacaaramat dagiti Levitas.
Ket ni David nagsao idi pangolo dagiti Levitas, tapno tudinganda dagiti cacabsatda nga agcanta, cadagiti arwaten ti musica, salsalterio, ken ar-arpa, ken piangpiangpiang, a pagawengenda iti natbag ken impigsada ti timecda iti rag-o.
Iti casta dagiti Levitas tinudinganda ni Heman, nga anac a lalaki ni Joel; ket cadagiti cacabsatna, ni Asaf nga anac a lalaki ni Berekias; ket cadagiti annac a lallaki ni Merari a cabsatda, ni Etan nga anac a lalaki ni Cusaias;
Ket caduada dagiti cacabsatda iti maicadua a cakita, da Zacarias, Ben, Jaaziel, ken Semiramot, ken Jehiel, Unni, Eliab, ken Benaias, ken Maasias, Matitias, ken Elifelehu ken Micnias, Obed-edom, ken Jeliel, dagiti agbanbantay iti ruangan.
Iti casta dagiti cumacanta, da Heman, Asaf, ken Etan, natudinganda idi, cadagiti piangpiang a gambang ti pagawengenda iti natbag;
Ket da Zacarias, Aziel, Semiramot, ken Jehiel, ken Unni, Eliab, Maasias, ken Benaias, a sisalsalterioda nagsaadda iti Almoth;
Ket da Matitias, Elifelehu, Micnias, ken Obed-edom, ken Jehiel, ken Azazias, a sia-arpada nagsaadda iti Seminit, a mangidalanda.
Ket ni Kenanias a pangolo dagiti Levitas isu idi ti pangolo ti canta: isu nangisuro iti canta agsipud ta nalaing.
Ket da Berekias ken Elcana isuda idi dagiti agbantay iti ruangan a maipaay iti lacasa.
Ket da Sebanias, Josafat, ken Natanael, ken Amasai, Zacarias, Benaias, ken Aliezer, a papadi, pinagunida idi dagiti tangguyob iti sango ti lacasa ti Dios; ket da Obed-edom ken Jehias isuda idi dagiti agbantay iti ruangan a maipaay iti lacasa.
Iti casta ni David, ken dagiti lallacay ti Israel, ken dagiti capcapitan dagiti rinibu, napanda innala ti lacasa ti tulag ni Jehova idiay balay ni Obed-edom a binuyog ti rag-o.
Ket naaramid, idi a ti Dios tinulonganna dagiti Levitas a nangawit iti lacasa ti tulag ni Jehova, nga isuda nangidatonda iti pito a vaca a lallaki ken pito a carnero a lallaki.
Ket ni David nacawesan idi iti maysa a lambon a lienzo a nalapat, ken amin dagiti Levitas a nangawit idi lacasa, ken dagiti cumacanta, ken ni Kenanias a pangolo ti canta agraman cadagiti cumacanta: ket ni David naiparabaw kencuana maysa nga efod a lienzo.
Castoy ti panangala ti amin a Israel iti lacasa ti tulag ni Jehova a binuyog ti panagdirdir-i, ken aweng dagiti corneta, ken tangguyob, ken piangpiang, nga agawawengda iti natbag agraman salsalterio ken ar-arpa.
Ket naaramid, idi a ti lacasa ti tulag ni Jehova dimteng iti ili ni David, a ni Micael a babai nga anac ni Saul kimmita nanipud iti tawa, ket nakitana ni ari David nga agsalsala ken agtoctocar; ket isu ti inumsina iti pusona.
Dagiti naidatag a datdaton
Ket inyegda ti lacasa ti Dios, ket isu ti insaadda iti tengnga ti tolda a binangon ni David a maipaay kencuana: ket nagidatagda cadagiti datdaton a mapuuran, ken datdaton ti cappia iti saclang ti Dios.
Ket idi a ni David nalpasna ti nagidatag iti daton a mapuuran ken datdaton ti cappia, binendicionanna ti umili iti nagan ni Jehova.
Ket binunonganna ti tunggal maysa ti Israel, lalaki ken babai agpadpadada, iti tunggal maysa maysa a tinapay, ken sangcaapag a lasag, ken sangcatipkel nga uvas a pinakebbet.
Ket tinudinganna cadagiti Levitas ti agannong iti sango ti lacasa ni Jehova, ken agakem ken agyaman ken agdayaw ken Jehova, ti Dios ti Israel:
Ni Asaf ti pangolo, ket ti maicadua kencuana da Zacarias, Jeiel, Semiramot, ken Jehiel, ken Matitias, Eliab, Benaias, ken Obed-edom, ken Jeiel, a sisasalterio ken siaar-pada; ket ni Asaf agpaaweng iti natbag cadagiti piangpiang;
Ket da Benaias, ken Jahaziel a papadi sitatangguyobda a cancanayon, iti sango ti lacasa ti tulag ti Dios.
Iti daydi nga aldaw intuyang ngarud ni David iti umuna ti panagyaman ken Jehova, iti pannacaaramat ti ima ni Asaf ken dagiti cacabsatna.
Ti salmo a pagyaman.
O agyamancayo ken Jehova awaganyo ti naganna; 
Ipacaammoyo cadagiti il-ili dagiti ar-aramidna.
Isu ti icantaanyo, dagiti panagdayaw icantayo kencuana; 
saoenyo ti maipapan cadagiti nacascasdaaw nga ar-aramidna.
Agrag-ocayo iti nasantoan a naganna; 
Agrag-o coma ti puso dagiti agsapul ken Jehova.
Sapulenyo ni Jehova ken ti pigsana; 
sapulenyo a cancanayon ti rupana.
Lagipenyo dagiti nacascasdaaw nga ar-aramid nga inaramidna, 
Dagiti datdatlagna, ken dagiti panangoc-ocom ti ngiwatna.
O dacayo a putot ni Israel nga adipenna, 
Dacayo annac ni Jacob, a pinilina.
Isu ni Jehova a Diostayo; 
Dagiti panangoc-ocomna addada iti amin a daga.
Lagipenyo ti tulagna iti agnanayon, 
Ti sao nga imbilinna cadagiti sangaribu a capcapounan,
Ti tulagna nga inaramidna ken Abraham, 
Ken ti sapatana ken Isaac,
Ket pinasingkedanna daydiay met laeng ken Jacob a maysa nga ipaalagad, 
Iti Israel a maipaay a maysa nga agnanayon a tulag,
A kinunana, Ti daga ti Canaan kenca itdecto, 
Ti gasat ti tawidyo;
Idi dacayo bassit laeng a tattao iti bilangyo, 
Wen, bassit unay, ket kencuana gangannaetcayo:
Ket nagnada iti nacion ken nacion, 
Ken iti maysa a pagarian iti sabali nga umili.
Isu dina pinalubosan ti tao a mangpadakes cadacuada; 
Wen, tinubngarna dagiti ar-ari gapu met laeng cadacuada,
A kinunana, Dicayo sagiden dagiti pinulotac, 
Dicayo ranggasan dagiti mammadtoc.
Icantaanyo ni Jehova, dacayo amin a dagdaga; 
Iparangarangyo ti panangispalna iti inaldawaldaw.
Ket ipalawagyo ti dayagna iti tengnga dagiti nasnacion, 
Dagiti nacascasdaaw nga ar-aramidna iti tengnga dagiti amin nga inilin-ili.
Ta ni Jehova dackel, ken sidadaeg a madaydayaw: 
Isu met a mapagbutngan a nangnangrona ngem cadagiti amin a didios.
Ta amin dagiti didiosen dagiti inilin-ili ladladawanda: 
Ngem ni Jehova inaramidna dagiti langlangit.
Kinatan-oc ken kinadaeg addada iti sangona: 
Kinapigsa ken kinaragsac addada iti taengna.
Ipaayyo ken Jehova, dacayo nga agcacabagian cadagiti il-ili, 
Ipaayyo ken Jehova ti dayag ken kinapigsa;
Ipaayyo ken Jehova ti dayag a rumbeng iti naganna; 
Mangyegcayo iti maysa a daton, ket umaycayo iti saclangna: 
Iti nasantoan nga ornos agrucbabcayo ken Jehova.
Agkintayegcayo iti saclangna, dacayo amin a daga: 
Ti lubong mapasingkedan met, tapno di mabalin a magaraw.
Agragsac coma dagiti langlangit, ket agrag-o coma ti daga; 
Saoenda coma iti tengnga dagiti nasnacion, Agari ni Jehova.
Agungor coma ti baybay, ken ti pannacapunnona; 
Sgrag-o coma ti away ken amin nga adda kencuana;
Iti casta agcantanto dagiti caycayo iti bakir gapu iti rag-o iti sango ni Jehova; 
Ta umay a mangocom iti daga.
O agyamancayo ken Jehova; ta isu naimbag; 
Ta ti naayat a kinaimbagna agibtur iti agnanayon.
Ket saoenyo, Isalacannacami, O Dios ti pannacaisalacami, 
Ket urnongennacami ken isalacannacami cadagiti nasnacion, 
Tapno agyamancami iti nasantoan a naganmo, 
Ken tapno agballigicami iti pannacaidayawmo.
Mabendito coma ni Jehova, ti Dios ti Israel, 
Manipud iti agnanayon agingga iti agnanayon
Ket isu-amin a tattao kinunada, sapay coma, ket dinaydayawda ni Jehova.
Iti casta imbatina idiay, iti sango ti lacasa ti tulag ni Jehova, da Asaf ken dagiti cacabsatna, tapno agannongda a cancanayon, iti sango ti lacasa cas sapulen ti aramid iti inaldaw;
Ken ni Obed-edom agraman cacabsatna, innem a puloda ket walo; castamet ni Obed-edom nga anac a lalaki ni Jedutun, ken ni Hosa, tapno agbantayda iti ruangan;
Ken ni Sadoc a padi, ken dagiti cacabsatna a papadi, iti sango ti tabernaculo ni Jehova iti nangato a disso nga adda idi idiay Gabaon,
Ken tapno idatagda ken Jehova dagiti datdaton a mapuuran iti rabaw ti altar ti daton a mapuuran a cancanayon iti bigat ken iti malem, a mayannurot met laeng iti amin a naisurat iti linteg ni Jehova, nga imbilinna iti Israel;
Ket caduada da Heman ken Jedutun, ken ti matda a napili idi, a nainagananda idi, tapno agyamanda ken Jehova, agsipud ta ti naayat a kinaimbagna agtaeng iti agnanayon;
Ket caduada da Heman ken Jedutuan agraman tangtangguyob ken piangpiangpiang ta isuda ti agaweng iti natbag, ken agraman ar-arwaten a maipaay iti cancanta ti Dios; ken dagiti annac a lallaki ni Jedutum tapno agyanda iti ruangan.
Ket amin a tattao pimmanawda tunggal lalaki a napan iti balayna: ket ni David nagsubli tapno bendicionanna ti balayna.
Ti sao ti Dios umay ken David
Ket naaramid, idi a ni David nagnaed idiay balayna, ni David kinunana ken mammadto a Natan, Adtoy, agnaedac iti maysa a balay a kinantingenan, ngem ti lacasa ti tulag ni Jehova agnaed iti siroc dagiti bengbeng.
Ket ni Natan kinunana ken David, Aramidem amin nga adda ita pusom; ta ti Dios adda kenca.
Ket naaramid idi met laeng a rabii, a ti sao ti Dios immay ken Natan, a kinunana,
Inca ket ibagam ken adipenco a David, Castoy ti cuna ni Jehova, Sica dinacto yaramidan iti maysa a balay a pagtaengac:
Gapu ta saanac idi a nagnaed iti maysa a balay nanipud idi aldaw a pinangaonco iti Israel agingga itoy nga aldaw, no di ket nagnaac manipud iti tolda ken tolda, ken manipud iti maysa a tabernaculo ken iti sabali.
Cadagiti amin a disdisso a nakipagnaac iti amin nga Israel, nangisaoac aya iti sangcabalicas iti uray siasinoman cadagiti oc-ocom ti Israel, a nangibilinac a mangipaarab idi ilic nga Israel, a kinunac, Apayapay a didac imbangonan iti maysa a balay a kinantingenan?
Ita ngarud castoy ti cunamto ken adipenco a David, 
Castoy ti cuna ni Jehova dagiti buybuyot, Siac innalaca nanipud iti pagaponan dagiti carnero, ken nanipud iti pagsarsarunoan cadagiti carnero, tapno sica coma ti pangolo ti Israel nga ilic:
Ket addaac idi kenca iti uray sadinoman a napnapanam, ket kineltayco amin dagiti cabusormo iti sangoanam; ket pagbalinencanto a maysa a nagan, a cas iti nagan dagiti dadackel nga adda ditoy daga.
Ket itudingconto ti maysa a lugar a maipaay iti ilic nga Israel, ket imulacto ida, tapno agnaedda iti lugarda met laeng, ket dida coma mayallatiwen: iti uray caano dagiti annac ti kinadakes didanto parigatenen ida, a cas la idi unana,
Ken cas nanipud idi aldaw a nagbilinac cadagiti oc-ocom iti ilic nga Israel; ket parucmaecto amin dagiti cabusormo
Casta met a saoec kenca a ni Jehova ibangonannacanto iti maysa a balay.
Ket maaramidto, intono maturposen coma dagiti aldawmo a mapancan makipagyan cadagiti ammam, a bangonecto ti putotmo a sumaruno kenca, nga isunto ti maala cadagiti annacmo a lallaki; ket pasingkedacto ti pagarianna.
Isu ibangonannacto iti maysa a balay, ket pasingkedacto iti agnanayon ti tronona.
Siacto ti amana, ket isunto ti anacco: ket diacto iccaten kencuana ti naayat a kinaimbagco, cas iti panangiccatco iti daydi immun-una ngem sica;
No di ket pasingkedacto kencuana iti balayco ken iti pagariac iti agnanayon; ket agtalinaedto iti agnanayon ti tronona.
Mayannurot cadagiti amin a sasao, ken mayannurot iti amin itoy a parparmata, casta ti panangisao ni Natan ken David.
Idin ni David nga ari simrec, ket nagtugaw iti sango ni Jehova; 
Ket kinunana, Asinoac aya, O Jehova a Dios, ken ania aya ti balayco, tapno yegnac agingga iti castoy?
Ti cararag ni David nga isungbatna iti Dios.
Ket daytoy bassit pay laeng cadagita matam, O Dios; ngem saoem met ti maipapan iti balay ti adipenmo iti naunday a tiempo a sumungad; ket incancanonac a mayalubog iti casasaad ti lalaki a natan-oc, O Jehova a Dios.
Ania pay laeng ti mabalin a saoen ni David kenca ti maipapan iti dayaw a maaramid iti adipenmo
ta sica ammom ti adipenmo.
O Jehova gapu iti adipenmo, ken mayalubog ita pusom met laeng, inaramidmo amin daytoy a kinadackel, tapno ipacaammom amin dagitoy dadackel a banag.
O Jehova, awan ti cas kenca, awan ti siasinoman a Dios iti lacsidmo, a mayalubog iti isu-amin a nangegmi babaen cadagiti lapayagmi.
Ket ania ti maysa a nacion iti daga ti adda a cas iti ilim nga Israel, isu a ti Dios napan a nangsubbot a maipaay kencuana met laeng a maysa nga umili; tapno aramidennaca a maysa a nagan gapu iti dackel ken nacakigkigtot a banag, iti panamagtalawna cadagiti nasnacion iti saclang ti ilim isu a sinubbotmo iti Egipto?
Ta iti ilim nga Israel inaramidmo nga ilim met laeng iti agnanayon; ket sica, Jehova, nagbalinca a Diosda.
Ket ita, O Jehova, ipalubosmo a ti sao nga insaom a maipapan iti adipenmo, ken maipapan iti balayna, mapasingkedan coma iti agnanayon, ket aramidem ti cas insaom.
Ket mabangon ken madaydayaw coma ti naganmo iti agnanayon, a cunaen, Ni Jehova dagiti buybuyot isu ti Dios ti Israel, maysa a Dios met laeng ti Israel: ket ti balay ni adipenmo a David mapasingkedan iti sangoanam.
Ta sica, O Diosco, impaltiingmo iti adipenmo nga isu ti ibangonamto iti maysa a balay: gapuna a ti adipenmo natignay nga agcararag iti sangoanam.
Ket ita, O Jehova, sica ti Dios, ket incarim daytoy naimbag a banag iti adipenmo:
Ket ita naay-ayoca a nangbendicion iti balay ti adipenmo, tapno agnanayon coma iti sangoanam; ta sica, O Jehova, binendicionam, ket isu ti bendita iti agnanayon.
Dagiti panagballigi ni David iti Filistia, Moab, Soba, Siria, ken Edom
Ket iti calpasan dagitoy naaramid a ni David kinabilna dagiti Filisteos, ket pinarucmana ida, ket innalana ti Gat ken dagiti il-ilina iti ima dagiti Filisteos.
Ket kinabilna ti Moab; ket dagiti Moabitas nagbalinda nga ad-adipen ni David, ket nangyegda iti buis.
Ket ni David kinabilna ni Adarezer nga ari ti Soba agingga iti Hamat, idi isu napanna pasingkedan ti pagturayanna iti denna ti carayan Eufrates.
Ket ni David nangala idi kencuana iti sangaribu a luglugan ken pito a ribu a nagcacabayo, ken duapulo a ribu a tattao a sacasaca; ket ni David pinasatanna amin dagiti cabcabayo nga agguyod ti lugan, ngem nangitidda cadagidiay ti maipaay cadagiti sangagasut a lugan.
Ket idi a dagiti Sirios ti Damasco immayda a mangtulong ken Adarezer nga ari ti Soba, nangcabil ni David cadagiti Sirios, iti duapulo ket dua a ribu a lallaki.
Sa ni David nangicabil iti buyot nga agbantay idiay Siria ti Damasco; ket dagiti Sirios nagbalinda idi nga ad-adipen ni David, ket nangyegda iti buis
Ket ni Jehova intedna ti panagballigi ken David iti uray sadinoman a napananna.
Ket ni David innalana dagiti calasag a balitoc nga adda idi cadagiti ad-adipen ni Adarezer, ket inyegna ida idiay Jerusalem.
Ket sadi Tibat, ken sadi Cun, a il-ili ni Adarezer, ni David nangala iti adu unay a gambang, isu nga inaramid ni Salomon iti baybay a ginambangan, ken cadagiti monmon, ken dagiti al-alicamen a gambang.
Ket idi a ni Tou nga ari ti Hamat nangngegna a ni David kinamat nangngegna a ni David kinabilna amin ti buyot ni Adarezer nga ari ti Soba,
Isu imbaonna ni Adoram nga anacna a lalaki ken ari David, a mangcablaaw kencuana, ken mangbendicion kencuana, agsipud ta nakigubat idi a maibusor ken Adarezer ket isu ti kinabilna (ta ni Adarezer naggubatda idi ken ni Tou); ket isu nangicuyog iti amin a kita ti al-alicamen a balitoc ken pirac ken gambang.
Dagitoy met ni ari David indatonna ken Jehova, agraman cadagiti pirac ken balitoc nga innalana cadagiti amin a nacion; naggapu iti Edom, ken iti Moab, ken cadagiti annac ti Ammon, ken cadagiti Filisteos, ken iti Amalec.
Casta met a ni Abisai nga anac a lalaki ni Sarvia nangcabil cadagiti Edomitas idiay Lobong ti Asin iti sangapulo ket walo a ribu.
Ket isu nangicabil iti buyot nga agbantay idiay Edom; ket amin dagiti Edomitas nagbalinda nga ad-adipen ni David
Ket ni Jehova intedna ti panagballigi ken David iti uray sadinoman a napananna.
Ket ni David nagari iti amin nga Israel; ket tinungpalna ti kinajusticia ken kinalinteg iti amin a cailianna.
Ket ni Joab nga anac a lalaki ni Sarvia isu idi ti pangolo ti buyot; ket ni Josafat nga anac a lalaki ni Ahilud isu idi ti registrador;
Ket ni Sadoc nga anac a lalaki ni Ahitob, ken ni Abimelec nga anac a lalaki ni Abiatar, isuda idi dagiti papadi; ket ni Sausa isu idi ti escriba;
Ket ni Benaias nga anac a lalaki ni Joiada isu idi ti pangolo dagiti Cereteos ken Feleteos; ket dagiti annac a lallaki ni David isuda idi dagiti pangoloen iti sibay ti ari.
Ni Hanan pagpalaloanna dagiti babaonen ni David
Ket naaramid iti calpasan daytoy, a ni Naas nga ari dagiti annac ti Ammon natay, ket ti anacna nagari iti saadna.
Ket ni David kinunana, Iparangconto ti caasi ken Hanan nga anac a lalaki ni Naas, agsipud ta di amana imparangna caniac ti caasi
Iti casta ni David nangibaon cadagiti babaonen a mangliwliwa kencuana a maipanggep ken ni amana
Ket dagiti ad-adipen ni David dimtengda ken Hanan iti daga dagiti annac ti Ammon, tapno isu ti liwliwaenda.
Ngem dagiti pangoloen dagiti annac ti Ammon kinunada ken Hanan, Pagarupem aya a ni David padayawanna ni amam, iti panangibaonna cadagiti mangliwliwa kenca
saan aya nga umay kenca dagiti ad-adipenna a mangsukimat, ken mangrebba, ken mangsiim iti daga?
Iti casta ni Hanan innalana dagiti ad-adipen ni David, ket kiniskisanna ida, ket pinutedna dagiti cawesda a ginudua, agingga iti padingpadingda met laeng, ket pinagawidna ida.
Iti casta napan dagiti dadduma a tattao, ket imbagada ken David no casano ti pannacaservi idi dagiti lallaki
Ket isu nagbaon ti nangsabet cadacuada; agsipud ta dagiti lallaki naibabainda iti casta unay
Ket ti ari kinunana, Agtactaccayo idiay Jerico agingga iti tumubo dagiti imingyo, ket calpasanna sumangpetcayo.
Ket idi a dagiti annac ti Ammon nakitada nga isuda nagbalinda a macarurod ken David, ni Hanan ken dagiti annac ti Ammon nagpaibaonda iti sangaribu a talento a pirac panangdanda cadagidiay luglugan ken lallaki a nagcacabayo nga aggapu iti Mesopotamia, ken aggapu iti Aram-maaca, ken aggapu iti Soba.
Iti casta nanangdanda cadagidiay iti tallopulo ket dua a ribu a luglugan, ken ti ari ti Maaca ken dagiti tattaona, isuda nga immay ket nagpacarsoda iti sango ti Medeba
Ket dagiti annac ti Ammon naguornongda a naggapu cadagiti il-ilida, ket immayda iti gubat.
Ket idi a nangngegna ni David imbaonna ni Joab, ken amin a buyot dagiti mamaingel a lallaki.
Ket dagiti annac ti Ammon rimmuarda, ket inornosda ti gubat iti ruangan ti ili: ket dagiti ar-ari nga immay addada idi a sangsangcatipon idiay away.
Maparmec ti Ammon ken ti Siria.
Apaman a ni Joab nakitana a ti gubat adda a naisaganan a maibusor kencuana iti sango ken licudanna, nangpili cadagiti amin a napili a lallaki ti Israel, ket inornosna ida a maibusor cadagiti Sirios.
Ket ti natda cadagiti tattao inyawatna iti ima ni Abisai a cabsatna; ket nagornosda a maibusor cadagiti annac ti Ammon.
Ket kinunana, No dagiti Sirios napigsadanto unay a maibusor caniac, tulongannacto ngarud: ngem no napigsadanto unay a maibusor kenca dagiti annac ti Ammon, tulongancanto ngarud.
Umingelca a naimbag, ket aglallalakita a maipaay iti ilitayo, ken maipaay cadagiti il-ili ti Diostayo: ket aramiden coma ni Jehova ti pagarupenna a naimbag.
Iti casta ni Joab ken dagiti tattao a naicuyog kencuana immasidegda iti gubat a maibusor cadagiti Sirios; ket dagidiay intalawanda ti sangona.
Ket idi a nakita dagiti annac ti Ammon a dagiti Sirios nagtalawdan, intalawanda met ti sangoanan ni Abisai a cabsatna, ket simrecda iti ili
Idin ni Joab immay iti Jerusalem.
Ket idi a dagiti Sirios nakitada a naicabilda iti dacdakes iti sango ti Israel, nagibaonda cadagiti babaonen, ket pinaalada dagiti Sirios nga adda idi iti ballasiw ti Carayan, agraman ken ni Sofac a capitan ti buyot ni Adarezer iti unada.
Ket naibaga idi ken David; ket inurnongna amin nga Israel, ket bimmallasiw iti Jordan, ket immay cadacuada, ket inornosna ti gubat a maibusor cadacuada
Iti casta idi a ni David inornosna ti gubat a maibusor cadagiti Sirios, isuda nakigubatda kencuana.
Ket dagiti Sirios intalawanda ti sango ti Israel; ket ni David nangpatay cadagiti Sirio cadagiti lallaki dagiti pito a ribu a luglugan, ken namatay iti uppat a pulo a ribu a lallaki a sacasaca, ken pinatayna ni Sofac a capitan ti buyot.
Ket idi a dagiti ad-adipen ni Adarezer nakitada a naisaadda iti dacdakes iti sango ti Israel, nakicappiada ken David, ket nagservida kencuana: uray caano dagiti Sirios dida kinayaten a tinulongan dagiti annac ti Ammon.
Cayawan ni Joab ti Rabba
Ket naaramid iti panagbaliw ti tawen, iti tiempo idi a dagiti ar-ari rimmuarda iti gubat, a ni Joab inruarna ti buyot, ket dinadaelna ti daga dagiti annac ti Ammon, ket immay ket linacubna ti Rabba
Ngem ni David nagtactac idiay Jerusalem
Ket ni Joab kinabilna ti Rabba, ket isu ti rineb-bana.
Ket ni David innalana ti balangat ti arida iti olona, ket isu nasaracanna nga iti timbengna maysa a talento a balitoc, ket naibutac kencuana dagiti batbato a napateg; ket isu ti naisaad iti olo ni David; ket isu nangala iti sinamsam ti ili iti casta unay a nagadu.
Ket innalana dagiti tattao nga adda idi ili, ket pinutedna ida cadagiti ragadi, ken cadagiti pasaratsat a landoc, ken cadagiti wasay
Ket castoy ti inaramid ni David cadagiti isu-amin nga il-ili dagiti annac ti Ammon
Ket ni David ken amin a tattao nagsublida idiay Jerusalem.
Macabil dagiti Filisteos.
Ket naaramid iti calpasan daytoy, a nabangon ti gubat idiay Gezer cadagiti Filisteos: idin ni Sibbecai nga Husatita pinatayna ni Sippai, cadagiti annac a lallaki ti gigante; ket isuda naparmecda.
Ket adda idi manen gubat cadagiti Filisteos; ket ni Elhanan nga anac a lalaki ni Jair pinatayna ni Lami a cabsat a lalaki ni Goliat a Geteo, ti orongan ti picana cas la iti paglucutan ti pagablan.
Ket adda idi manen gubat idiay Get, isu nga adda idi maysa a lalaki a dackel ti catayagna, a dagiti ramay ti imana ken sacana duapoloda ket uppat, innem tunggal ima ken innem iti tunggal saca: ket isu nayanac met iti gigante.
Ket idi a nakidangadang iti Israel, isu ti pinatay ni Jonatan nga anac ni Samaa a cabsat ni David.
Dagitoy nayanacda idi iti gigante idiay Get; ket napasagda gapu iti ima ni David, ken gapu iti ima dagiti ad-adipenna.
Ti pannacabilang dagiti tattao
Ket ni Satanas timmacder a maibusor iti Israel, ket tinignayna ni David a mangbilang iti Israel.
Ket ni David kinunana ken Joab, kencadagiti pangpangoloen dagiti tattao, Incayo, bilangenyo ti Israel manipud Beer-seba agingga met laeng iti Dan; ket iyegyo caniac ti damag, tapno maammoac coma ti dagupda.
Ket ni Joab kinunana, Paaduen coma ni Jehova ti ilina iti mamingasut iti adda a bilangda: ngem, apoc nga ari, saanda aya nga ad-adipen amin ti apoc
apayapay a ti apoc tarigagayanna daytoy a banag
apayapay nga isunto ti maysa a gapu ti basol iti Israel?
Nupay casta ti sao ti ari pinarmecna ni Joab
Gapuna a ni Joab nagluas, ket napan iti amin nga Israel, ket simmangpet iti Jerusalem.
Ket ni Joab intedna ti dagup ti bilang ti umili ken David
Ket isuda amin ti Israel adda idi sangariuriu ket sangagasut a ribu a lallaki a nagtagicampilan: ket ti Juda uppat a gasut ket pitopulo a ribu a lallaki a nagtagicampilan.
Ngem ti Levi ken ti Benjamin saanda a naibilang cadacuada: ta ti sao ti ari nacarimon idi ken Joab.
Ket ti Dios saan a naay-ayo itoy a banag: gapuna a kinabilna ti Israel.
Ket ni David kinunana iti Dios, Nacabasolac iti dackel unay, iti panangaramidco itoy a banag: ngem ita umararawac kenca a iwacsim coma, ti kinadakes toy adipenmo; ta siac nagaramidac a simamaag unay.
Maibaon ti angol
Ket ni Jehova nagsao ken Gad, a mammadto ni David, a kinunana,
Inca ket saoem ken David, a cunaem, Castoy ti cuna ni Jehova, Tallo a banbanag ti igay-atco kenca; sica mangpilica iti maysa cadacuada, nga aramidec coma kenca.
Iti casta ni Gad immay ken David, ket kinunana kencuana, Castoy ti cuna ni Jehova, Alaem ti caycayatmo:
Tallo a tawen ti bisin: wenno tallo a bulan a madaddadaelca iti saclang dagiti cabusormo, iti bayat ti panangcamcamat kenca ti campilan dagiti cabusormo; wenno ti sabali tallo nga aldaw ti campilan ni Jehova, a ti met laeng angol iti daga, ket ti angel ni Jehova a mangdadael cadagiti amin a bedbeddeng ti Israel
Ita ngarud panunotem no ania ti sungbat nga idanonco iti nangibaon caniac.
Ket ni David kinunana ken Gad, Addaac iti dackel a pacarigatan: dawatec nga agsaadac coma, iti ima ni Jehova; ta dadackelda unay dagiti caasina; ket diac coma matnag iti ima ti tao.
Iti casta ni Jehova imbaonna ti maysa nga angol iti Israel; ket napasag iti Israel ti pitopulo a ribu a tattao.
Ket ti Dios imbaonna ti maysa nga angel idiay Jerusalem tapno dadaelenna: ket idi a mangdadael, ni Jehova kimmita, ket imbabawina di dakes, ket kinunana iti angel a mangdadael, Isun; ita itukenmo ta takiagmo
Ket ti angel ni Jehova nagtactacder iti denna ti pagtaltagan ni Ornan a Jebuseo.
Ket ni David intangadna dagiti matana, ket nakitana di angel ni Jehova nga agtactacder iti nagbaetan ti daga ken langit, nga addaan iti maysa a siaasut a campilan idi imana a siuunnat iti rabaw ti Jerusalem
Idin ni David ken dagiti lallacay, nagcawesda iti nakersang, nagpaclebda cadagiti ruprupada.
Ket ni David kinunana iti Dios, Saan a siac aya ti nagbilin iti pannacabilang ti umili
siac met laeng ti nacabasol ken nagaramid a sidadangcoc unay; ngem dagitoy a carcarnero, ania ti inaramidda
agdawatac kenca, O Jehova a Diosco, palubosam ta imam a maibusor coma caniac, ken maibusor iti balay ni amac; ngem saan coma a maibusor iti ilim, tapno madidigrada.
Ni David mangbangon iti maysa nga altar idiay pagtaltagan ni Ornan.
Idin ti angel ni Jehova binilinna ni Gad nga agsao ken David, a sumang-at coma ni David, ket mangbangon iti maysa nga altar ken Jehova idiay pagtaltagan ni Ornan a Jebuseo.
Ket ni David simmang-at cas iti panagsao ni Gad, nga insaona iti nagan ni Jehova.
Ket ni Ornan timmaliaw, ket nakitana ti angel; ket dagiti uppat a lallaki nga annacna nga addada idi kencuana naglemmengda
Ket ni Ornan agtaltaltag idi iti trigo.
Ket idi a ni David dimteng ken Ornan, ni Ornan kimmita ket naimatanganna ni David, ket rimmuar idi pagtaltagan, ket incul-obna di rupana iti daga iti sango ni David.
Idin ni David kinunana ken Ornan, Itdem caniac ti disso daytoy a pagtaltagan, tapno mangbangonac kencuana iti maysa nga altar ken ni Jehova: gapu iti maitutup a pateg isu ti pangtedamto caniac, tapno ti didigra maisardeng coma iti umili.
Ket ni Ornan kinunana ken David, Isu ti alaem a maipaay kenca, ket aramiden coma ti apoc nga ari ti naimbag cadagiti matana: adtoy, itdec kenca dagiti vacvaca a maipaay iti daton a mapuuran, ken dagiti ar-aruaten ti agbayu a maipaay a pagsungrod, ken ti trigo a maipaay iti daton a macan: itdec ida amin.
Ket ni ari David kinunana ken Ornan, Saan; no di ket pudno a gatangec iti umisu a pateg: ta diacto alaen ti cucuam a maipaay ken Jehova, diacto mangidatag iti maysa a daton a mapuuran nga awan ti baybayadna.
Iti casta ni David intedna ken Ornan gapu iti disso ti innem a gasut a siclo a balitoc iti timbengna.
Ket ni David nangbangon sadiay iti maysa nga altar ken Jehova, ket indatagna dagiti datdaton a mapuuran, ken datdaton ti cappia, ket inawaganna ni Jehova; ket isu simmungbat kencuana nanipud langit iti pannacaaramat ti apuy iti rabaw ti altar ti daton a mapuuran.
Ket ni Jehova binilinna di angel; ket isu incabilna manen ti campilan iti calubanna.
Idi a tiempo, idi a ni David nakitana a ni Jehova simmungbat kencuana idiay pagtaltagan ni Ornan a Jebuseo, nagidaton ngarud sadiay.
Ta ti tabernaculo ni Jehova nga inaramid ni Moises idiay let-ang, ken ti altar ti daton a mapuuran, addada idi a tiempo iti nangato a disso idiay Gabaon.
Ngem ni David dina nabalinan ti napan iti sangona tapno umuman iti Dios; isu agbuteng idi a gapu iti campilan ti angel ni Jehova.
Ti icumit ni David ken Salomon.
Idin ni David kinunana, Daytoy ti balay ni Jehova a Dios, ken daytoy ti altar ti daton a mapuuran a maipaay iti Israel.
Ket ni David imbilinna a maurnong dagiti gangannaet nga addada idi iti daga ti Israel, ket nangisaad cadagiti agcavcaviti tapno agticapda cadagiti batbato a natabas tapno pangbangon iti balay ti Dios.
Ket ni David nagsagana iti landoc iti nawadwad a maipaay a paglansa cadagiti rikep dagiti ruangan, ken maipaay cadagiti nagsasaipan; ken gambang iti nawadwad a saan a natimbang;
Ken caycayo a cantingen a di mabilang: ta dagiti Sidonios ken dagiti taga Tiro nagyegda cadagiti cancantingen iti nawadwad ken David.
Ket ni David kinunana, Ni Salomon nga anacco agtutubo ken naganus, ket ti balay a mabangon a maipaay ken Jehova rebbengna ti aglaplapusanan iti kinatan-oc, ti damag ken ti dayag cadagiti amin a dagdaga: gapuna nga agsaganaacto iti maipaay kencuana
Iti casta ni David nagsagana iti nawadwad iti sacbay ti ipapatayna.
Sana inayaban ni Salomon nga anacna, ket isu ti binilinna a mangbangon iti maysa a balay a maipaay ken Jehova, ti Dios ti Israel.
Ket ni David kinunana ken Salomon nga anacna, No maipapan caniac, adda idi iti pusoc ti panangibangon iti maysa a balay iti nagan ni Jehova a Diosco.
Ngem ti sao ni Jehova immay caniac, a kinunana, Sica nangibucbocca a siwawadwad iti dara, ket nangaramidca cadagiti dadackel a gubgubat: dicanto mangibangon iti maysa a balay iti naganco, agsipud ta nangibucbocca iti adu a dara iti rabaw ti daga iti imatangco.
Adtoy, maysa nga anac a lalaki ti maipasngayto kenca, nga isunto ti maysa a lalaki ti inana ket itdecto kencuana ti inana cadagiti amin a nagannato cabcabusorna iti agli Salomon, ket itdecto ti talna ken talingenngen iti Israel cadagiti al-aldawna.
Isu mangbangonto iti maysa a balay a maipaay iti naganco; ket isunto ti annacco, ket siacto ti amana; ket pasingkedacto ti trono ti pagarianna iti Israel iti agnanayon.
Ita, anacco, ni Jehova adda comakenca; ket agrang-ayca, ket mangbangonca iti balay ni Jehova a Diosmo, cas sinaona iti maipapan kenca.
Isuna laeng a ni Jehova iccannaca iti kinasaririt ken pannacaawat, ken bilinennaca iti maipapan iti Israel; tapno iti casta masalimetmetam coma ti linteg ni Jehova a Diosmo.
Iti casta agrang-aycanto, no sica sungputem a tungpalen dagiti ipapaalagad ken bibilin nga incumit ni Jehova ken Moises a maipapan iti Israel: bumilegca ken tumuredca; dica agbuteng, dica met agcullayaw.
Ita, adtoy, iti pannacaparigatco nagsaganaac iti maipaay iti balay ni Jehova iti sangagasut a ribu a talento a balitoc, ken sangariwriw a talento a pirac, ken ti gambang ken ti landoc a saan a natimbeng; ta nawadwad: castamet ti cayo met ken bato nangisaganaac; ket sica nayonam coma ida.
Maysa pay adda kenca a nawadwad dagiti tattao nga agtrabajo, ken tumataga ken mangngaramid ti bato ken taricayo, ken amin a tattao a nagdanonan laing iti tunggal kita ti aramid:
Ti balitoc, ti pirac, ti gambang, ken ti landoc, saanda a nabilang
Tumacderca ket agaramidca, ket adda coma kenca ni Jehova.
Ni David binilinna met amin dagiti pangpangoloen ti Israel a tulonganda ni Salomon nga anacna, a kinunana,
Saan aya nga adda cadacayo ni Jehova a Diosyo
ket saanna aya nga inted cadacayo ti inana iti tunggal bangir
ta inyawatna dagiti agnaed iti daga iti imac; ket naparucma ti daga iti sango ni Jehova, ken iti sango ti ilina.
Ita ipapusoyo ken ipacararuayo ti panagsapulyo a siaannurot ken Jehova a Diosyo; gapuna a tumacdercayo, ket bangonenyo ti santuario ni Jehova a Dios, tapno iyegyo ti lacasa ti tulag ni Jehova, ken dagiti nasantoan nga al-alicamen ti Dios, iti balay a mabangonto iti nagan ni Jehova.
Ni David isaadna dagiti turturayen dagiti Levitas.
Ita ni David lacayen idi ken napno cadagiti al-aldaw; ket inaramidna ni anacna a Salomon nga ari iti Israel.
Ket inurnongna amin a pangpangoloen ti Israel, agraman cadagiti papadi ken cadagiti Levitas.
Ket nabilang dagiti Levitas manipud iti agtawen iti tallopulo ken agpangato: ket ti bilangda iti oloda, lalaki ken lalaki, tallopuloda ket walo a ribu.
Cadagitoy, duapulo ket uppat a ribu dagiti agaywan idi iti aramid ti balay ni Jehova: ket innem a ribu idi dagiti agturturay ken oc-ocom;
Ket uppat a ribu dagiti agbanbantay iti ruangan; ket uppat a ribu dagiti agdaydayaw ken Jehova a mapacuyogan cadagiti pagtocaran nga inaramidco, kinuna ni David, a pangdayawda.
Ket ni David biningayna ida iti dinasindasig a mayannurot cadagiti annac ni Levi: da Gerson, Coat, ken Merari.
Cadagiti Gersonitas: da Ladan ken Simi.
Dagiti annac a lallaki ni Ladan: ni Jehiel ti pangolo, ni Zetan, ken ni Joel, talloda.
Dagiti annac a lallaki ni Simi: da Selomit, Haziel, ken Aran, talloda
Dagitoy isuda idi dagiti pangoloen dagiti balbalay dagiti amma ti Ladan.
Ket dagiti annac a lallaki ni Simi: da Jahat, Zinat, Jeus, ken Berias
Dagitoy nga uppat isuda dagiti annac ni Simi.
Ket ni Jahat ti pangolo, ket ni Sinat ti maicadua: ngem da Jeus ken Berias awananda idi iti adu nga annac a lallaki; gapuna a nagbalinda idi a maysa a balay dagiti amma iti maysa a bilang.
Dagiti annac a lallaki ni Coat: da Amram, Isar, Hebron, ken Uzziel, uppatda.
Dagiti annac a lallaki ni Amram: da Aaron ken Moises; ket nailasin ni Aaron, tapno mangsantificar cadagiti casasantoanan a banbanag, isu ken dagiti annacna a lallaki, iti agnanayon, tapno agpuurda iti incienso iti sango ni Jehova, tapno agannongda kencuana, ken tapno mangbendicionda iti naganna iti agnanayon.
Ngem ti maipapan ken Moises a lalaki ti Dios, dagiti annacna a lallaki nainagananda idi iti caputotan ni Levi.
Dagiti annac a lallaki ni Moises: da Gerson ken Eliezer.
Dagiti annac a lallaki ni Gerson: ni Sebuel ti pangolo.
Ket dagiti annac a lallaki ni Eliezer: ni Rehabia ti pangolo; 
Ket ni Eliezer awanan idi iti sabali nga annac a lallaki; ngem dagiti annac a lallaki ni Rehabia aduda unay idi.
Dagiti annac a lallaki ni Isar: ni Selomit ti pangolo.
Dagiti annac a lallaki ni Hebron: ni Jeria ti pangolo, ni Amarias ti maicadua, ni Jahziel ti maicatlo, ket ni Jecaman ti maicapat.
Dagiti annac a lallaki ni Uzziel: ni Mica ti pangolo, ni Isia ti maicadua.
Dagiti annac a lallaki ni Merari: da Mali ken Musi
Dagiti annac a lallaki ni Mali: da Eleazar ken Kis.
Ket natay ni Eleazar, ket awanan idi iti annac a lallaki, no di laeng babbai: ket dagiti cacabsatda nga annac a lallaki ni Kis innalada ida nga assawada.
Dagiti annac a lallaki ni Musi: da Mali, Eder, ken Jerimot, talloda.
Dagitoy isuda idi dagiti annac a lallaki ni Levi a mayannurot cadagiti balbalay dagiti ammada, dagiti met laeng pangpangoloen dagiti balbalay dagiti amma dagidiay nabilang idi, iti bilang dagiti nagnagan cadagiti inolonolo cadacuada, a nagaramid iti aramid a maipaay iti panagservi ti balay ni Jehova, manipud iti agtawen iti duapulo ken agpangato.
Ta ni David kinunana, Ni Jehova, ti Dios ti Israel, intedna ti inana iti ilina; ket agtaeng idiay Jerusalem iti agnanayon:
Ket casta met dagiti Levitas didanto masapulen nga awiten ti tabernaculo ken amin nga al-alicamenna a maipaay iti pinagservianna.
Ta cadagiti naudi a sasao ni David dagiti annac a lallaki ni Levi nabilangda, manipud iti agtawen iti duapulo ken agpangato.
Ta ti annongda isu idi ti panangcuyog cadagiti annac a lallaki ni Aaron a maipaay iti panagannong ti balay ni Jehova, cadagiti paraangan, ken cadagiti sagumbi, ken iti pananggugor cadagiti amin a nasantoan a banbanag, a ti met laeng aramid ti panagannong iti balay ti Dios;
Maipaay iti tinapay ti pamarang met, ken iti namayecmec a harina a maipaay a daton a macan cadagiti di nalevaduraan a cancanen a naingpis, wenno iti maihorno nga imbandeja, wenno iti impaagsep, ken iti maipaay iti amin a kita ti rucod ken cadackel;
Ken tapno agtacderda iti tunggal bigat nga agyaman ken agdayaw ken Jehova, ken casta met iti malem;
Ken tapno idatagda ken Jehova dagiti amin a datdaton a mapuuran, cadagiti al-aldaw a panaginana, cadagiti luttuad, ken cadagiti nakedngan a fiesta, iti bilang a mayannurot iti annuroten a cancanayon a maipaay cadacuada iti sango ni Jehova:
Ken tapno salimetmetandanto ti panangaluad ti tolda ti gimong, ken ti panangaluad ti nasantoan a disso, ken ti panangaluad dagiti annac a lallaki ni Aaron a cabsatda a maipaay iti panagannong ti balay ni Jehova.
Dagiti pannacadasdasig dagiti annac ni Aaron
Ket dagiti pannacadasdasig dagiti annac ni Aaron castoy: 
Dagiti annac a lallaki ni Aaron: da Nadab, Abiu, Eleazar, ken Itamar.
Ngem da Nadab ken Abiu natayda iti sango ni amada, ket awananda cadagiti annac: gapuna a da Eleazar ken Itamar tinungpalda ti akem ti padi.
Ket ni David a caduana da Sadoc cadagiti annac a lallaki ni Eleazar, ken Ahimelec cadagiti annac a lallaki ni Itamar biningayda ida a mayalubog iti pannacadasdasigda iti panagservida.
Ket ad-adu idi ti nasaracan a lallaki a pangoloen cadagiti annac a lallaki ni Eleazar ngem cadagiti annac a lallaki ni Itamar; ket castoy idi ti panangbingayda: cadagiti annac ni Eleazar sangapuloda ket innem, pangoloenda cadagiti balbalay dagiti ammada; ket cadagiti annac ni Itamar, a mayalubog cadagiti balbalay dagiti ammada, waloda.
Castoy ti pannacabingayda idi iti ginasanggasat, ti maysa ken maysa a kita; ta adda idi pangpangoloen dagiti santuario, ken pangpangoloen ti santuario, ken pangpangoloen ti Dios, cadagiti annac ni Eleazar, ken annac ni Itamar nga agpadpada.
Ket ni Semeias, nga anac a lalaki ni Natanael nga escriba, a nagtaud cadagiti Levitas, insuratna ida iti saclang ti ari, ken dagiti pangoloen, ket ni Sadoc a padi, ken ni Ahimelec nga anac a lalaki ni Abiatar ken dagiti pangoloen dagiti balbala dagiti amma dagiti papadi, ken dagiti Levitas: naala idi ti maysa a balay dagiti amma a maipaay ken Eleazar, ken maysa a maipaay ken Itamar.
Ngarud ti umuna a gasat rimmuar a maipaay ken ni Joiarib, ti maicadua ken ni Jedaia,
Ti maicatlo ken ni Harim, ti maicapat ken ni Seorim,
Ti maicalima ken ni Malkias, ti maicanem ken ni Miamim.
Ti maicapito ken ni Accos, ti maicawalo ken ni Abias,
Ti maicasiam ken ni Jesua, ti maicasangapulo ken ni Secania,
Ti maicasangapulo ket maysa ken ni Eliasib, ket ti maicasangapulo ket dua ken ni Jacim,
Ti maicasangapulo ket tallo ken ni Huppa, ti maicasangapulo ket uppat ken ni Isebeab,
Ti maicasangapulo ket lima ken ni Bilga, ti maicasangapulo ket innem ken ni Immer,
Ti maicasangapulo ket pito ken ni Hezir, ti maicasangapulo ket walo ken ni Apeses,
Ti maicasangapulo ket siam ken ni Petaia, ti maicaduapulo ken ni Hezekel,
Ti maicaduapulo ket maysa ken ni Jakim, ti maicaduapulo ket dua ken ni Hamul,
Ti maicaduapulo ket tallo ken ni Delaia, ti maicaduapulo ket uppat ken ni Maazia.
Dagitoy idi ti ornosda iti panagservida, tapno sumrecda iti balay ni Jehova a mayalubog iti annuroten a naited cadacuada gapu ken ni Aaron nga amada, cas ni Jehova ti Dios ti Israel, imbilinna kencuana.
Pannacadasdasig dagiti sabsabali nga annac a lallaki ni Levi.
Ket ti dadduma cadagiti annac a lallaki ni Levi: cadagiti annac ni Amram ni Subael; cadagiti annac a lallaki ni Subael, ni Jehedias.
Maipapan ken Rehabia: cadagiti annac a lallaki ni Rehabia, ni Isias ti pangolo.
Cadagiti Isareitas, ni Selemot; cadagiti annac a lallaki ni Selemot, ni Jat.
Ket dagiti annac a lallaki ni Hebron: ni Jeria ti pangolo, ni Amarias ti maicadua, ni Jahaziel ti maicatlo, ni Jecaman ti maicapat.
Dagiti annac a lallaki ni Uzziel, ni Mica; cadagiti annac a lallaki ni Mica, ni Samir.
Ti cabsat a lalaki ni Mica, ni Isia; cadagiti annac a lallaki ni Isia, ni Zacarias.
Dagiti annac a lallaki ni Merari: da Mali, ken Musi; dagiti annac a lallaki ni Jaazia; ni Benno.
Dagiti annac a lallaki ni Merari: ken Jaazia, da Benno, Soam, Zacur, ken Ibri.
Ken Mali: ni Eleazar nga awanan iti anac.
Ken Kis; dagiti annac a lallaki ni Kis: ni Jerameel.
Ket dagiti annac a lallaki ni Musi: da Mali, Eder, ken Jerimot
Dagitoy isuda dagiti annac a lallaki dagiti Levitas a mayannurot cadagiti balbalay dagiti ammada.
Casta met dagitoy naggiginnasatda a cas met laeng cadagiti cacabsatda nga annac a lallaki ni Aaron iti saclang da ari David, Sadoc, Ahimelec, ken dagiti pangoloen dagiti balbalay dagiti amma dagiti papadi ken dagiti Levitas: dagiti balbalay dagiti amma ti pangolo a cas met laeng cadagidiay ti ubbing a cabsatna a lalaki.
Ti ornos ti panagservi ti canta.
Casta met a ni David ken dagiti capcapitan ti buyot nangilasinda a maipaay iti panagservi cadagiti annacda Asaf, Heman, ken Jedutun, nga agpadtoda iti pannacaaramat dagiti ar-arpa, ken salsalterio, ken piangpiangpiang: ket ti bilang dagiti nagaramid ti aramid a mayalubog iti panagservi isuda.
Cadagiti annac a lallaki ni Asaf: da Zacur, Jose, Metanias, ken Asareela, nga annac a lallaki ni Asaf, iti babaen ti ima ni Asaf, a nagpadto a siaannurot iti bilin ti ari.
Ken Jedutun; dagiti annac a lallaki ni Jedutun: da Gedalias, Sesi, ken Jesaias, Hasabias, ken Matitias, Ken Semi innemda, iti babaen ti panangidalan ni amada nga Jedutun a siaarpa, a nagpadto iti panagyaman ken panagdayaw ken Jehova.
Ken Heman; dagiti annac a lallaki ni Heman: da Buccia, Matania, Uzziel, Sebuel, ken Jerimot, Hananias, Hanani, Eliata, Gedelti, ken Romanti-ezer, Josbacasa, Malloti, Otir, Mahaziot.
Amin dagitoy isuda dagiti annac a lallaki ni Heman a mammadto ti ari cadagiti sasao ti Dios, tapno ingatona ti sara
Ket ti Dios iniccanna ni Heman iti sangapulo ket uppat nga annac a lallaki ken tallo nga annac a babbai.
Amin dagitoy addada idi iti babaen ti panangidalan ni amada a maipaay iti canta iti balay ni Jehova, sipipiangpiang, sisasalterio, ken siaarpa, a maipaay iti panagservi ti balay ti Dios; da Asaf, Jedutun, ken Heman nga addada iti babaen ti bilin ti ari.
Ket ti bilang dagidiay, agraman cadagiti cacabsatda a nasursuroanda idi iti panagcanta ken Jehova, amin met laeng a nagdanonan laing, dua gasut ket walopuloda ket walo.
Naggiginnasatda a maipaay cadagiti acakemda, castada amin, no casano ti bassit casta met ti dackel, ti mangadal casta met ti agada.
Ngarud ti umuna a gasat rimmuar a maipaay ken Asaf ken Jose: ti maicadua ken Gedalias; isu ken dagiti cacabsatna ken dagiti annacna a lalaki sangapuloda ket dua idi:
Ti maicatlo ken ni Zacur, dagiti annacna a lallaki ken dagiti caccabsatna, sangapuloda ket dua:
Ti maicapat ken ni Izri, dagiti annacna a lallaki ken dagiti cacabsatna, sangapuloda ket dua:
Ti maicalima ken ni Netania, dagiti annacna a lallaki ken dagiti cacabsatna, sangapuloda ket dua:
Ti maicanem ken Buccia, dagiti annacna a lallaki ken dagiti cacabsatna, sangapuloda ket dua:
Ti maicapito ken ni Israela, dagiti annacna a lallaki ken dagiti cacabsatna, sangapuloda ket dua:
Ti maicawalo ken ni Jesaias, dagiti annacna a lallaki ken dagiti cacabsatna, sangapuloda ket dua:
Ti maicasiam ken ni Matanias, dagiti annacna a lallaki ken dagiti cacabsatna, sangapuloda ket dua:
Ti maicasangapulo ken ni Simi, dagiti annacna a lallaki ken dagiti cacabsatna, sangapuloda ket dua:
Ti maicasangapulo ket maysa ken ni Azareel, dagiti annacna a lallaki ken dagiti cacabsatna, sangapuloda ket dua:
Ti maicasangapulo ket dua ken ni Hasabias, dagiti annacna a lallaki ken dagiti cacabsatna, sangapuloda ket dua:
Maipaay iti maicasangapulo ket tallo, ni Subael, dagiti annacna a lallaki ken dagiti cacabsatna, sangapuloda ket dua:
Maipaay iti maicasangapulo ket uppat, ni Matitias, dagiti annacna a lallaki ken dagiti cacabsatna, sangapuloda ket dua:
Maipaay iti maicasangapulo ket lima ken ni Jerimot, dagiti annacna a lallaki ken dagiti cacabsatna, sangapuloda ket dua:
Maipaay iti maicasangapulo ket innem, ken ni Hananias, dagiti annacna a lallaki ken dagiti cacabsatna, sangapulo-daket dua:
Maipaay iti maicasangapulo ket pito ken ni Jesbecasa, dagiti annacna a lallaki ken dagiti cacabsatna, sangapuloda ket dua:
Maipaay iti maicasangapulo ket walo ken ni Hanani, dagiti annacna a lallaki ken dagiti cacabsatna, sangapuloda ket dua:
Maipaay iti maicasangapulo ket siam ken ni Malloti, dagiti annacna a lallaki ken dagiti cacabsatna, sangapuloda ket dua:
Maipaay iti maicaduapulo ken ni Eliata, dagiti annacna a lallaki ken dagiti cacabsatna, sangapuloda ket dua:
Maipaay iti maicaduapulo ket maysa ken ni Otir, dagiti annacna a lallaki ken dagiti cacabsatna, sangapuloda ket dua:
Maipaay iti maicaduapulo ket dua ken ni Giddalti, dagiti annacna a lallaki ken dagiti cacabsatna, sangapuloda ket dua:
Maipaay iti maicaduapulo ket tallo ken ni Maaziot, dagiti annacna a lallaki ken dagiti cacabsatna, sangapuloda ket dua:
Maipaay iti maicaduapulo ket uppat ken ni Romanti-ezer, dagiti annacna a lallaki ken dagiti cacabsatna, sangapuloda ket dua.
Dagiti dasdasig dagiti agbanbantay iti ruangan
Maipaay iti pannacadasdasig dagiti agbanbantay iti ruangan: cadagiti Coraitas, ni Meselemia, nga annac a lallaki ni Core cadagiti annac a lallaki ni Asaf.
Ket ni Meselemia addaan idi annac a lallaki: ni Zacarias ti inaunaan ni Jadiel ti maicadua, ni Zabadias ti maicatlo, ni Jatnael ti maicapat,
Ni Elam ti maicalima, ni Joanam ti maicanem, ni Elioneal ti maicapito.
Ket ni Obed-edom addaan idi annac a lallaki: ni Semeias ti inaunaan nga anac, ni Josabad ti maicadua, ni Joa ti maicatlo, ni Sacar ti maicapat, ket ni Natanel ti maicalima,
Ni Anmiel ti maicanem, ni Isacar ti maicapito, ni Peulletai ti maicawalo; ta isu ti binendicionan idi ti Dios.
Casta met ken ni Semeias nga anacna a lalaki nayanacda idi kencuana dagiti annac a lalaki, a nagturayda iti balay ni amada; lallakida idi a mannacabalin ken mamaingel.
Dagiti annac a lallaki ni Semeias: da Otni, Rafael, ken Obed, Elzabad, a dagiti cacabsatda mamaingelda idi a lallaki, da Eliu, ken Samakias.
Amin dagitoy nagtaudda cadagiti annac a lallaki ni Obed-edom: isuda ken annacda a lallaki ken dagiti cacabsatda bumaelda a lallaki ti pigsa maipaay iti panagservi; innem a pulo ket dua ken Obed-edom.
Ket ni Meselemia addaan idi annac a lallaki ken cacabsat, lallaki a mamaingel, sangapuloda ket walo.
Casta met ni Hosa, cadagiti annac ni Merari, addaan idi annac a lallaki: ni Simri ti pangolo (ta nupay no saan nga isu ti inaunaan nga anac, isu ti pinagpangolo ni amana),
Ni Helcias ti maicadua, ni Tabelias ti maicatlo, ni Zacarias ti maicapat: amin dagiti annac a lallaki ken cacabsat ni Hosa sangapuloda ket tallo.
Cadagitoy adda idi pannacadasdasig dagiti agbanbantay iti ruangan, cadagiti met laeng lallaki a pangoloen, nga addaan akem a cas cadagiti cacabsatna, tapno agannongda iti balay ni Jehova.
Ket nasggiginnasanggasatda, no casano ti bassit casta met ti dackel, a mayalubog cadagiti balbalay dagiti ammada, a maipaay iti tunggal ruangan.
Ket ti gasat iti agpadaya nagpaay ken ni Selemia
Sa ti maipaay ken ni Zacarias nga anacna, a maysa a manakem a consejero, pinaggiginnasatda; ket naipagasat kencuana iti agpaamianan.
Ket ni Obed-edom ti agpaabagatan; ken cadagiti annacna a lallaki ti balay a pagidulinan.
Cada Suppim ken Hosa ti agpalaud, iti ruangan ti Salleket, iti lansangan a sumang-at, agbantay iti sango ti agbantay.
Iti agpadaya innemda a Levitas, iti agpaamianan uppat iti maysa nga aldaw, iti agpaabagatan uppat iti maysa nga aldaw, ket maipaay iti balay a pagidulinan sagdudua.
Maipaay iti Pagbantayan iti agpalaud, uppat iti lansangan, ket dua idiay Pagbantayan.
Dagitoy idi dagiti pannacadasdasig dagiti agbanbantay iti ruangan; cadagiti annac a lallaki dagiti Coraitas, ken dagiti annac a lallaki ni Merari.
Dagiti agaywan cadagiti gamgameng ti templo.
Ket cadagiti Levitas, ni Ahias isu idi ti agaywan cadagiti gamgameng ti balay ti Dios, ken cadagiti gamgameng dagiti naipaay a banbanag.
Dagiti annac a lallaki ni Ladan, dagiti annac a lallaki dagiti Gersonitas a biang ni Ladan, dagiti pangoloen dagiti balbalay dagiti amma a biang ni Ladan a Gersonita: ni Jehieli.
Dagiti annac a lallaki ni Jehieli: da Zetan ken Joel a cabsatna, nga agaywan cadagiti gamgameng ti balay ni Jehova.
Cadagiti Amramitas, cadagiti Isaritas, cadagiti Hebronitas, cadagiti Uzzielitas:
Ket ni Sebuel nga anac a lalaki ni Gerson, nga anac a lalaki ni Moises, isu idi ti agturay cadagiti gamgameng.
Ket dagiti cacabsatna: ken Eliezer immay ni Reabia nga anacna a lalaki, ken ni Jesaias nga anacna a lalaki, ken ni Joram nga anacna a lalaki ken ni Zicri nga anac na a lallaki ken ni Selomit nga anacna a lalaki.
Daytoy a Selomit ken dagiti cacabsatna agaywanda idi cadagiti amin a gamgameng dagiti banbanag a naipaay, a ni David, ken dagiti pangoloen dagiti balbalay dagiti amma, a capcapitan cadagiti rinibu ken ginasgasut, ken capcapitan ti buyot, impaayda idi.
Naggapu iti inabac a samsam cadagiti pagbabacalan indatonda a pangtarimaan iti balay ni Jehova.
Ken amin nga impaay idi da Samuel a macakita iti masacbayanm ken Saul nga anac a lalaki ni Kis, ken Abner nga anac a lalaki ni Ner, ken Joab nga anac a lalaki ni Sarvia, uray asinoman a nangipaay iti uray aniaman, adda idi iti babaen ti panagaywan ni Selomit, ken dagiti cacabsatna.
Cadagiti Isaritas, ni Kenania ken dagiti annacna a lallaki isuda idi ti agakem cadagiti akinruar a banbanag iti Israel, a maipaay nga agturturay ken oc-ocom.
Cadagiti Hebronitas, ni Hasabias ken dagiti cacabsatna, lallaki a natured, sangaribuda ket pito a gasut inannongda ti panagimatang iti Israel iti labes ti Jordan iti agpalaud, a maipaay iti amin nga akem ken Jehova, ken maipaay iti panagservi iti ari.
Cadagiti Hebronitas, ni Jerias isu idi ti pangolo, cadagiti met laeng Hebronitas, a mayalubog cadagiti capounanda iti binalanbalay dagiti amma
Iti maicapat a pulo a tawen ti pinagari ni David nasapulda idi, ket nasaracan idi cadacuada dagiti lallaki a mannacabalin ken mamaingel idiay Jazer idiay Galaad.
Ket dagiti cacabsatna, lallaki a natured, dua a ribu ket pito a gasutda idi, pangpangoloen dagiti balbalay dagiti amma, isuda a pinagaywan ni David cadagiti Rubenitas, ken cadagiti Gadites, ken iti caguddua ti caputotan dagiti Manasesitas a maipaay iti tunggal banag a maipapan iti Dios, ken maipaay iti panggep ti ari.
Dagiti agturturay
Dagiti annac ti Israel a mayannurot iti bilangda, isu ti ammoen, dagiti pangpangoloen, dagiti balbalay dagiti amma ken dagiti iti capcapitan dagiti rinibu ken dagiti ginasgasut, ken dagiti agturturayda a nagservi idi iti ari, iti uray aniaman a panggep dagiti bungbunggoy a sumrec idi ken rumuar iti binulanbulan cadagiti amin a bulbulan ti tawen-ti tunggal bunggoy adda idi duapulo ket uppat a ribu.
Ti pangolo ti umuna a bunggoy a maipaay iti umuna a bulan isu idi ni Jasobam, nga anac ni Zabdiel: ket iti bunggoyna adda idi duapulo ket uppat a ribu.
Isu nagtaud cadagiti annac ni Fares, ti pangolo dagiti amin a capcapitan ti buyot a maipaay iti umuna a bulan.
Ket ti pangolo ti bunggoy ti maicadua a bulan isu idi ni Dodai nga Ahohita, ken ti bunggoyna: ket ni Miclot ti agturay: ket ti bunggoyna duapulo ket uppatda a ribu idi.
Ti maicatlo a capitan ti buyot a maipaay iti maicatlo a bulan isu idi ni Benaias, nga anac ni Joiada a padi, a pangolo: ket iti bunggoyna adda idi duapulo ket uppat a ribu.
Daytoy isu ti Benaias, a maingel a lalaki ken pangolo dagiti tallopulo, ket iti bunggoyna adda idi ni Amisabad nga anacna a lalaki.
Ti maicapat a capitan a maipaay iti maicapat a bulan isu idi ni Asael a cabsat ni Joab, ket ni Zebadias nga anacna a lalaki iti sumaganad kencuana: ket iti bunggoyna adda idi duapulo ket uppat a ribu.
Ti maicalima a capitan a maipaay iti maicalima a bulan isu idi ni Sambut a Izrita: ket iti bunggoyna adda idi duapulo ket uppat a ribu.
Ti maicanem a capitan a maipaay iti micanem a bulan isu idi ni Hira nga anac ni Ickes a Tecuita: ket iti bunggoyna adda idi duapulo ket uppat a ribu.
Ti maicapito a capitan a maipaay iti maicapito a bulam isu idi ni Helles a Pelonita, cadagiti annac ni Efraim: ket iti bunggoyna adda idi duapulo ket uppat a ribu.
Ti maicawalo a capitan a maipaay iti maicawalo a bulan isu idi ni Libbecai nga Husasita, cadagiti Zarahitas: ket iti bunggoyna adda idi duapulo ket uppat a ribu.
Ti maicasiam a capitan a maipaay iti maicasiam a bulan isu idi ni Abiezer nga Anatotita, cadagiti Benjamitas: ket iti bunggoyna adda idi duapulo ket uppat a ribu.
Ti maicasangapulo a capitan a maipaay iti maicasangapulo a bulan isu idi ni Maharai a Netofatita, cadagiti Zarahitas: ket iti bunggoyna adda idi duapulo ket uppat a ribu.
Ti maicasangapulo ket maysa a capitan a maipaay iti maicasngapulo a maipaay iti maicasangapulo ket maysa a bulan isu idi ni Benaias a Piratonita, cadagiti annac ni Efraim: ket iti bunggoyna adda idi duapulo ket uppat a ribu.
Ti maicasangapulo ket dua a capitan a maipaay iti maicasangapulo ket dua a bulan isu idi ni Heldai a Netofatita, ni Otniel: ket iti bunggoyna adda idi duapulo ket uppat a ribu.
Dagiti capcapitan ti buyot
Maysa pay iti ngatoen dagiti capcaputotan ti Israel: cadagiti Rubenitas ni Eliezer nga anac ni Zecri isu idi ti agturay: cadagiti Simeonitas, ni Safatias nga anac ni Maaca:
Iti Levi, ni Hasabias nga anac ni Camuel: iti Aaron, ni Sadoc:
Iti Juda, ni Eliu, maysa cadagiti cacabsat ni David: iti Isacar, ni Omri nga anac a lalaki ni Micael:
Iti Zabulon, ni Ismaias nga anac a lalaki ni Abdias: iti Neftali, ni Jerimot nga anac a lalaki ni Azriel:
Cadagiti annac ni Efraim, ni Oseas nga anac a lalaki ni Azasia: iti caguddua ti caputotan ni Manases, ni Joel nga anac a lalaki ni Pedaia:
Iti caguddua ti caputotan ni Manases idiay Galaad, ni Iddo nga anac a lalalki ni Zacarias: iti Benjamin, ni Jaciel nga anac a lalaki ni Abner:
Iti Dan, ni Azara nga anac a lalaki ni Jeroam
Dagitoy isuda idi dagiti capcapitan dagiti capcaputotan ti Israel.
Ngem ni David saanna nga innala ti bilang dagiti agtawen iti duapulo ken agpababa, agsipud ta ni Jehova kinunana a pawadwadenna ti Israel a cas cadagiti bitbitwen ti langit.
Ni Joab nga anac ni Sarvia rinugianna ti nagbilang, ngem dina nagibusan; ket immay ti pungtot gapu itoy iti rabaw ti Israel; uray ti bilang saan a naicabil iti pacasaritaan dagiti cronicas ni ari David.
Dagiti agaywan cadagiti cucua ni David
Ket ti agaywan cadagiti gamgameng ti ari isu idi ni Azmabet nga anac ni Adiel: ket ti agaywan cadagiti gameng cadagiti aw-away, cadagiti il-ili, ken cadagiti purpuroc, ken cadagiti castillo, isu idi ni Jonatan nga anac ni Uzzias:
Ket ti agaywan cadagiti agtrabajo idiay away a maipaay iti pannacatrabajo ti daga isu idi ni Ezri nga anac ni Kelub:
Ket ti agaywan cadagiti cauvasan isu idi ni Simi a Ramatita: ket ti agaywan iti apit ti cauv-uvasan a maipaay iti pagidulinan ti arac isu idi ni Zabdias a Sifmita:
Ket ti agaywan cadagiti olivo ken cadagiti sicomoro nga adda idi iti daga a nababa isu idi ni Baal-hanan a Gederita: ket ti agaywan cadagiti pagidulinan ti lana isu idi ni Joas:
Ket ti agaywan cadagiti arban nga agarab idi idiay Saron isu idi ni Sitrai a Saronita: ket ti agaywan cadagiti arban nga adda idi cadagiti lobong isu idi ni Safat nga anac ni Adlai:
Ket ti agaywan cadagiti camello isu idi ni Obil nga Ismaelita: ket ti agaywan cadagiti asno isu idi ni Jedias a Meronotita: ket ti agaywan cadagiti isu idi ni Jaziz nga Agareno.
Amin dagitoy isuda idi dagiti agturturay cadagiti cucua idi ni ari David.
Dagiti consejeros ni David.
Ni Jonatan met nga uliteg ni David, maysa idi a consejero, maysa a lalaki a mannacaawat, ken maysa nga escriba: ket ni Jehiel nga anac ni Hamoni adda idi cadagiti annac ti ari:
Ket ni Ahitofel isu idi ti consejero ti ari: ket ni Husai nga Arkita isu idi ti gayyem ni David:
Ket iti calpasan ni Ahitofel isu idi ni Joiada nga anac ni Benaias, ken ni Abiatar: ket ti capitan ti buyot ti ari isu idi ni Joab.
Ti bitla ni David
Ket ginimong ni David dagiti amin a pangpangoloen ti Israel, dagiti pangoloen dagiti caputotan, ken dagiti capitan dagiti buyot a nagservi iti ari iti binungbunggoy, ken dagiti capitan dagiti rinibu, ken dagiti capitan dagiti ginasut, ken dagiti agturturay iti amin a cucua ken icutan ti ari ken dagiti annacna a lallaki, agraman agturturay, ken dagiti mamaingel a lallaki, amin met laeng a lallaki a mannacabalin ken mamaingel, idiay Jerusalem.
Idin ni ari David nagtacder, ket kinunana, Denggendac, cacabsatco, ken ilic: ti maipapan caniac, adda idi iti pusoc ti panangbangon iti maysa a balay a paginanaan a maipaay iti lacasa ti tulag ni Jehova, ken maipaay iti pagbatayan ti Dios tayo; ket nagsaganaac ti maipaay iti panangbangon.
Ngem ti Dios kinunana caniac, Dicanto mangbangon iti maysa a balay a maipaay iti naganco, agsipud ta maysaca a lalaki ti gubat, ket nagibuyatca iti dara.
Nupay casta ni Jehova, a Dios ti Israel, pinilinac iti amin a balay ni amac nga agari iti Israel iti agnanayon: ta pinilina ni Juda nga agpangolo; ket iti balay ni Juda ti balay ni amac: ket cadagiti annac a lallaki ni amac naay-ayo a namagari caniac iti amin nga Israel;
Ket cadagiti amin nga annacco a lallaki (ta iniccannac ni Jehova iti adu nga annac a lallaki), pinilina ni Salomon nga anacco tapno agtugaw iti trono ti pagarian ni Jehova iti Israel;
Ket kinunana caniac, Ni anacmo a Salomon bangonennanto ti balayco ken dagiti paraanganco ta isu ti pinilic tapno isu ti anacco, ken siacto ti amana.
Ket pasingkedacto ti pagarianna iti agnanayon, no sitatalinaed a mangaramid cadagiti bilbilinco ken cadagiti ipaannurotco, a cas itoy nga aldaw.
Ita ngarud, iti imatang ti amin nga Israel, a gimong ni Jehova, ken iti pannacangngeg ti Diostayo, sungputenyo ken birukenyo amin a bilbilin ni Jehova a Diosyo; tapno matagicuayo daytoy naimbag a daga, ken isu ti maibatiyo a maysa a tawid nga agnanayon cadagiti annacyo a sumaruno cadacayo.
Ket sica, Salomon nga anacco, ammoem ni Dios ti amam, ken agservica kencuana a buyogen ti maysa a puso a sipapalungdo ken iti maysa a nakem a natulnog; ta ni Jehova sukimatenna dagiti amin a puspuso, ken maawatanna amain dagiti ar-arapaap dagiti panpanunot: No isu ti sapulem, isu masaracmonto; ngem no isu idiam, iwacsinacanto iti agnanayon.
Agannadca ita: ta pinilinaca ni Jehova a mangbangon iti maysa a balay a maipaay iti santuario: pumigsaca, ket isu ti aramidem.
Sa ni David intedna ken anacna a Salomon ti pacawadan ti balcon ti templo, ken dagiti balayna, ken dagiti paggamenganna, ken dagiti nangatngato a cadsaaranna, ken dagiti naununeg a sagumbina, ken ti disso ti tugaw ti caasi:
Ken ti pacawadan ti amin nga adda idi iti espirituna, maipaay cadagiti paraangan ti balay ni Jehova, ken maipaay cadagiti amin a sagumbi iti aglicmut, maipaay cadagiti paggamengan ti balay ti Dios, ken maipaay cadagiti paggamengan dagiti naipaay a banbanag;
Casta met ti maipaay cadagiti pannacadasdasig dagiti papadi ken Levitas, ken maipaay iti amin nga aramid ti panagservi ti balay ni Jehova, ken maipaay cadagiti amin nga al-alicamen ti panagservi ti balay ni Jehova;
Iti balitoc a tinimbeng a maipaay cadagiti alicamen a balitoc, maipaay iti amin nga al-alicamen ti tunggal kita ti panagannong; iti pirac a maipaay cadagiti amin nga alicamen a pirac a tinimbeng, maipaay cadagiti amin nga alicamen ti tunggal kita ti panagannong:
Iti tinimbeng met a maipaay cadagiti candelero a balitoc, ken maipaay cadagiti pagsilawanna, iti balitoc, iti tinimbeng a maipaay iti tunggal candelero ken maipaay cadagiti pagsilawanna; ken maipaay cadagiti candelero a pirac, pirac a tinimbeng a maipaay iti tunggal candelero ken maipaay cadagiti pagsilawanna, a mayalubog iti pannacaaramat ti tunggal candelero:
Ken iti balitoc a tinimbeng a maipaay cadagiti lamesaan ti tinapay ti pamarang, a maipaay iti tunggal lamesaan; ken pirac a maipaay cadagiti lamesaan a pirac;
Ken dagiti pagadaw iti lasag, ken dagiti palangana, ken dagiti tagayan, a biig a balitoc; ken maipaay cadagiti binalitocan a malucong a tinimbeng a maipaay iti tunggal malucong; ken maipaay cadagiti malucong a pirac a tinimbeng a maipaay iti tunggal malucong;
Ket ti maipaay iti altar ti incienso balitoc a ginugoran a tinimbeng; ken balitoc a pacawadan dagiti lugan, uray dagiti kerubin, a mangyucrad cadagiti payacda, ken mangabbong iti lacasa ti tulag ni Jehova.
Ti naudi nga incumitna.
Amin daytoy, kinuna ni David, ni Jehova impaawatna caniac iti panan surat babaen ti panangidalanna caniac, cadagiti met laeng amin nga ar-aramid daytoy a pacawadan.
Ket ni David kinunana ken Salomon nga anacna, Pumigsaca ket tumuredca, ket isu ti aramidem: dica agbuteng, dica maupay ta ni Jehova a Dios, a Diosco met laeng, adda kenca; isu dinto agcurang kenca, dinacanto idian agingga iti di malpas amin nga aramid a maipaay iti panagannong ti balay ni Jehova.
Ket, adtoy, adda dagiti pannacadasdasig dagiti papadi ken Levitas, a maipaay iti panagannong ti balay ti Dios: ket addadanto kenca iti amin a kita ti aramid ti tunggal natulnog a lalaki nga addaan kinalaing, a mai paay iti aniaman a kita ti panagservi: casta met dagiti capcapitan ken amin nga umili addadanto iti panagbilinmo.
Dagiti datdaton a gapu iti templo mayeg
Ket ni ari David kinunana iti amin a gimong, Ni anacco a Salomon, isu a maymaysa a pinili ti Dios, ubing pay laeng ken naganus, ket ti aramid dackel; ta ti palacio saan a maipaay iti tao, no di ket maipaay iti Dios.
Iti amin a cabaelac nagsaganaac a maipaay iti balay ti Diosco iti balitoc a maipaay cadagiti banbanag a binalitocan, ken iti pirac a maipaay cadagiti banbanag a piniracan, ken iti gambang a maipaay cadagiti banbanag a ginambangan, iti landoc a maipaay cadagiti banbanag a linandocan, ken caycayo a maipaay cadagiti banbanag a kinayoan; batbato nga onix, ken batbato tapno maisaadda, batbato a maipaay iti aramid nga imbutac, ken cadagiti nadumaduma a burburic, ken amin a kita dagiti napateg a batbato, ken batbato a marmol a nawadwadda unay.
Maysa pay, agsipud ta insaadco ti ragragsacco iti balay ti Diosco, idinto ta addaanac ti gameng a cucuac met laeng a balitoc ken pirac, isu intedco iti balay ti Diosco, sabali laeng ti insaganac a maipaay iti nasantoan a balay,
A tallo a ribu met laeng a talento a balitoc, ti balitoc ti Ofir, ken pito a ribu a talento a nagugoran a pirac, isuda a pangcalupcup cadagiti diding dagiti balay,
Iti balitoc a maipaay cadagiti banbanag a binalitocan, ken iti pirac a maipaay cadagiti banbanag a piniracan, ken maipaay iti amin a kita ti aramid tapno maaramid gapu cadagiti im-ima dagiti nalaing nga agar-aramid
Asino ngarud ti agidaton iti sibubulos a nakemna tapno iconsagrarna ti bagina ken Jehova itoy nga aldaw?
Idin dagiti pangoloen dagiti balbalay dagiti amma, ken dagiti pangoloen dagiti caputotan ti Israel, ken dagiti capcapitan dagiti rinibu ken dagiti ginasgasut, agraman cadagiti agturturay iti aramid ti ari, nagidatonda iti sububulos a nakemda;
Ket intedda a maipaay iti panagservi ti balay ti Dios ti balitoc lima a ribu a talento ken sangalacsa a daric, ket iti pirac sangalacsa a talento, ket ti gambang sangapulo ket walo a ribu a talento, ken iti landoc sangagasut a ribu a talento.
Ket isuda agraman dagiti nacasaracan cadagiti napateg a batbato intedda ida a gaming ti balay ni Jehova, babaen ti ima ni Jeiel a Gersonita.
Idi a casta nagrag-o dagiti umili, ta nagidatonda iti sibubulos a nakemda, agsipud ta nagidatonda ken Jehova a binuyog ti maysa a puso a sipapalungdo iti sibubulos a nakemda: ket ni David nga ari nagrag-o met iti dackel a rag-o.
Ti cararag ni David a maipapan kencuana
Gapuna a ni David binenditona ni Jehova iti sango ti amin a gimong; ket ni David kinunana, Benditoca, O Jehova, a Dios ni Israel nga amami, iti agnanayon nga awan ti inggana.
Cucuam, O Jehova, ti kinadackel, ken ti pannacabalin, ken ti gloria, ken ti balligi, ken ti kinadayag: ta amin nga adda cadagiti langlangit, ken iti daga cucuam; cucuam ti pagarian, O Jehova, ket maitan-occa a cas olo iti rabaw ti isu-amin.
Dagiti kinabacnang ken dayaw agpadpadada nga aggpau kenca, ket agturayca iti isu-amin; ket mannacabalin ken maingel ta imam; ket ita imam ti yan ti mamadackel ken mamapigsa iti isu-amin.
Ita ngarud, Diosmi, agyamancami kenca, ken agdayawcami iti nagloriana a naganmo.
Ngem asinoac, ken ania ti ilic, tapno cabaelanmi coma ti mangidaton iti sibubulos a cas iti daytoy a kita
ta naggapu amin a banbanag kenca, ket iti cucuan ti itdenmi kenca.
Ta gangannaetcami iti sangom, ken aglaslasatcami cas cadagiti amin nga ammami dagiti al-aldawmi iti daga cacasda la aniniwan, ket saan nga agtaeng.
O Jehova a Diosmi, amin daytoy a kinawadwad nga insaganami a tapno ibangonandaca iti maysa a balay a maipaay iti nasantoan a naganmo naggapu ita imam, ket cucuam amin.
Ammoc met, Diosco, a suutem ti puso, ket maay-ayoca iti nalinteg
No maipapan caniac, iti kinalinteg ti pusoc indatonco iti sibubulos a nakemco amin dagitoy a banbanag: ket ita sirarag-oac a nacakita cadagiti umilim, nga addada a sisasango ditoy, agidatonda iti sibubulos a nakemda kenca.
O Jehova, a Dios ni Abraham, ni Isaac, ken ni Israel, nga ammami, salimetmetam daytoy iti agnanayon iti balabalaen dagiti panpanunot ti puso ti umilim, ket isaganam ti pusoda kenca;
Ket iccam ni anacco a Salomon iti maysa a puso a napalongdo, tapno salimetmetanna dagiti bilbilinmo, panpanecnecmo, ken ipapaalagadmo, ken tapno aramidenna amin dagitoy a banbanag, ken bangonenna ti palacio, isu nga insaganaac.
Ket ni David kinunana iti amin a gimong, Ita benditoenyo ni Jehova a Diosyo
Ket binendito ti amin a gimong ni Jehova, a Dios dagiti ammada, ket inculobda dagiti ol-oloda, ket nagrucbabda ken Jehovam ken iti ari.
Ket nagsacrificarda cadagiti sacrificios ken Jehova, ken nagidatagda ken Jehova cadagiti datdaton mapuuran iti bigat calpasan daydi nga aldaw, a sangaribu met laeng a vacvaca a lallaki, sangaribu a carcarnero, ken sangaribu a corcordero, agraman cadagiti datdatonda a mainum, ken sacrificios a nawadwad a maipaay iti amin nga Israel,
Mapagari ni Salomon
Ket nanganda ken imminumda iti sango ni Jehova idi nga aldaw a binuyog ti dackel a ragsac
Ket pinagarida ni Salomon nga anac ni David iti sumaganad, ket isu ti pinulutanda ken Jehova tapno agpangolo, ken ni Sadoc tapno agpadi.
Idin ni Salomon timmugaw iti trono ni Jehova a cas ari iti saad ni David nga amana, ket nagrang-ay; ket amin nga Israel nagtulnogda kencuana.
Ket amin a pangpangoloen, ken dagiti lallaki a mamaingel, ken amin met dagiti annac a lallaki ni ari David inrucbabda ti bagbagida ken ari Salomon.
Ket ni Jehova intan-ocna ni Salomon iti casta unay iti imatang ti amin nga Israel, ket impaayna kencuana ti casta a kinadayag a naarian a di nagun-odan iti uray siasinoman nga ari iti sacbayna iti Israel.
Ti panagari ken ipapatay ni David.
Ngarud ni David nga anac ni Jesse nagari iti amin nga Israel.
Ket ti tiempo ti pinagarina iti Israel uppat a pulo a tawen; pito a tawen ti pinagarina idiay Hebron, ket tallo pulo ket tallo a tawen ti pinagarina idiay Jerusalem.
Ket isu natay iti maysa a naimbag a kinalacay, a napno cadagiti al-aldaw, kinacbacnang, ken dayaw: ket nagari iti saadna ni anacna a Salomon.
Dagiti ar-aramid ni ari David, immuna man ken naudi, adtoy, naisuratda iti historia ni Samuel a macakita iti masacbayan, ken iti historia ni Natan a mammadto, ken iti historia ni Gad a macakita iti masacbayan,
Agraman amin a pagarianna ken pannacabalinna, ken dagiti tiempo a naglasat kencuana, ken iti Israel, ken cadagiti amin a pagpagarian dagiti dagdaga.
II CRONICAS
Ti panagdayaw ni Salomon idiay Gabaon
Ket ni Salomon nga anac a lalaki ni David napatibker iti pagarianna, ket ni Jehova a Diosna adda idi kencuana, ket pinatanocna iti napalalo.
Ket ni Salomon nagsao iti amin nga Israel, cadagiti capcapitan dagiti rinibu ken ginasut, ken cadagiti oc-ocom, ken iti tunggal pangolo iti amin nga Israel, dagiti pangpangoloen dagiti balbalay dagiti amma.
Iti casta ni Salomon, ken iti amin a gimong a naicuyog kencuana, napanda iti nangato a disso nga adda idi idiay Gabaon; ta adda idiay idi ti tolda ti gimong ti Dios, a ni Moises nga adipen ni Jehova inaramidna idiay let-ang.
Ngem ti lacasa ti Dios inyeg ni David a naggapu idiay Kiriat-jearim agingga iti disso nga insagana ni David a maipaay iti lacasa; ta isu pinatacderna ti maysa a tolda a maipaay kencuana idiay Jerusalem.
Maysa pay ti altar a ginambangan, nga inaramid idi ni Baseleel nga anac a lalaki ni Uri, nga anac a lalaki ni Hur, adda idi idiay sangoanan ti tabernaculo ni Jehova: ket ni Salomon ken ti gimong isu ti sinaracda.
Ket ni Salomon simmang-at sadiay iti sango ni Jehova agingga iti altar a ginambangan, nga adda idi idiay tolda ti gimong, ket indatagna ti sangaribu a datdaton a mapuuran iti rabawna.
Iti daydi a rabii ti Dios nagparang ken Salomon, ket kinunana kencuana, Kiddawem ti itedconto kenca.
Ket ni Salomon kinunana iti Dios, Sica imparangarangmo ti dackel a kinamanangngaasim ken David nga amac, ket pinagarinac iti saadna.
Ita, O Jehova a Dios, pasingkedam coma ti carim ken David nga amac; ta pinagarinac iti maysa nga umili a cas iti tapoc ti daga iti caaduda.
Itdem caniac ita ti kinasirib ken pannacaammo, tapno macaruarac ken macastrecac iti sango daytoy nga umili; ta siasino ti macabalin nga agocom itoy nga ilim, a casta unay ti cadackelna?
Ket ti Dios kinunana ken Salomon, Agsipud ta daytoy adda ita pusom, ket sica saanmo a dinawat ti kinabacnang, sanicua wenno dayaw, wenno ti biag dagidiay a gumura kenca, saanmo pay met a dinawat ti atiddug a panagbiag; no di ket kiniddawmo ti kinasirib ken pannacaammo a maipaay kenca, tapno mabalinmo ti agocom iti ilic, a cadacuada pinagarica:
Kinasirib ken pannacaammo mayawatda kenca; ken itdecto kenca ti kinabacnang, sanicua, ken dayaw, a cas saan a nalac-aman ti uray asinoman cadagiti nagar-ari idi sacbaymo; ket awanto met iti calpasam ti macagun-od iti capadana.
Iti casta ni Salomon napan nanipud iti nangato a disso nga adda idi idiay Gabaon, a naggapu iti sango ti tolda ti gimong agingga iti Jerusalem; ket nagari iti Israel.
Ket ni Salomon inurnongna dagiti luglugan ken lallaki nga agcacabayo: ket adda kencuana idi sangaribu ket uppat a gasut a luglugan, ken sangapulo ket dua nga ribu dagiti lallaki nga agcacabayo; nga isu incabilna cadagiti il-ili dagiti lugan, ken cumuyog iti ari idiay Jerusalem.
Ket ti ari inaramidna a ti pirac ken balitoc idiay Jerusalem cas la cadagiti batbato, ket dagiti cantingen isu inaramidna a cas la cadagiti caycayo a sicomoro nga adda iti daga a nababa, iti kinaruayda.
Ket dagiti cabcabayo nga adda idi ken Salomon naigapuda sadi Egipto; ket dagiti pagbaniagaen ti ari isuda ti nangawat cadacuada iti pinangen, tunggal pangen iti maysa a pateg.
Ket insang-atda ket inruarda sadi Egipto ti maysa a lugan a gapu iti innem a gasut a siclo a pirac, ket maysa a cabayo iti sangagasut ket limapulo: ken casta ti maipaay cadagiti amin nga ar-ari dagiti Jetteos, ken ti maipaay cadagiti ari ti Siria, isuda inruarda ida a gapu iti pannacaaramatda.
Ti panggep ni Salomon a mangbangon iti templo
Ket ni Salomon pinanggepna a bangonen ti maysa a balay a maipaay iti nagan ni Jehova, ken maysa a balay a maipaay iti pagarianna.
Ket ni Salomon nangbilang iti pitopulo ribu a lallaki nga agbunag cadagiti awawiten, ken walopulo ribu a lallaki nga agtagtaga iti cayo ken bato cadagiti banbantay, ken tallo a ribu ket innem a gasut a mangaywan cadacuada,
Ket ni Salomon nagbaon ken Huram, nga ari ti Tiro, a kinunana, Cas inaramidmo ken David nga amac, ket impawitmo kencuana dagiti caycayo a cantingen tapno bangonenna ti maysa nga balay a pagnaedanna, castamet ti aramidem caniac.
Adtoy, dandani bangonec ti maysa a balay a maipaay iti nagan ni Jehova a Diosco, tapno ipaayco kencuana, ken tapno puurac iti saclangna ti incienso dagiti nabanglo a recrecado, ken maipaay iti cancanayon a tinapay ti pamarang, ken maipaay cadagiti datdaton a mapuuran iti binigat ken minalem, cadagiti aldaw a panaginana, ken cadagiti luttuad, ken cadagiti nakedngan a fiesta ni Jehova a Diosmi
Daytoy maysa nga alagaden nga agnanayon iti Israel.
Ket ti balay a bangonec dackel; ta dackel ti Diosmi iti ngatoen dagiti amin a didios.
Ngem siasino ti macabalin a mangbangon iti balay a maipaay kencuana, idinto a ti langit ken ti langit dagiti langlangit isu dida malaon
siasinoac ngarud, a bangonec coma ti balay a maipaay kencuana, isuna laeng tapno puurac ti incienso iti saclangna?
Gapuna ita ibaonmo caniac ti maysa a lalaki a nalaing nga agtrabajo iti balitoc, ken iti pirac, ken iti gambang, ken iti landoc, ken iti purpura, ken carmesi, ken azul, ket ammona no casano ti panagkitikit ti amin a kita ti aramid a kinitikitan, tapno caddua coma dagiti nalaing a lallaki nga adda caniac iti Juda ken ditoy Jerusalem, isuda a sinapul ni David nga amac.
Casta met nga ipaw-itmo caniac dagiti caycayo cantingen, parparwa, ken sandalo, nga aggapu idiay Libano; ta ammoc nga dagiti ad-adipenmo ammoda ti panagpucan ti taricayo idiay Libano ket adtoy, dagiti ad-adipenco maicuyogdanto cadagiti ad-adipenmo,
Tapno mangisaganada met laeng a maipaay caniac iti taricayo a nawadwad; ta ti balay a dandani bangonec dackelto ken nacascasdaaw.
Ket, adtoy, itdecto cadagiti ad-adipenmo, cadagiti agtagtaga nga agpucan iti taricayo, ti duapulo a ribu a casucat ti cebada, ken duapulo a ribu a bat ti arac, ken duapulo a ribu a bat ti lana.
Idin ni Huram nga ari ti Tiro nagsubalit iti surat ket imbaonna ken Salomon, Agsipud ta ni Jehova ayatenna ti ilina, pinagarinaca cadacuada.
Ni Huram kinunana pay, Bendito ni Jehova a Dios ti Israel, a nangaramid ti langit ken daga, isu a nangted ken David nga ari iti maysa nga anac a masirib, nga addaan kinasaririt ken pannacaawat, a mangbangon coma ti balay a maipaay ken Jehova, ken maysa a balay a maipaay iti pagarianna.
Ket itan imbaonco ti maysa a lalaki a nalaing nga agaramid, nga addaan pannacaawat, a naggapu ken Huram nga amac,
Nga annac a lalaki ti maysa a babai cadagiti annac ni Dan; ket ti amana maysa a lalaki ti Tiro, nalaing nga agtrabajo iti balitoc, ken iti pirac, iti gambang, iti landoc, iti bato, iti taricayo, iti purpura, iti azul, ken iti lienzo a nalapat, ken iti carmesi, casta met nga agkitikit iti uray ania a kita ti aramid a kinitikitan, ken mangparnuay iti uray ania a maparnuay; tapno maited coma kencuana ti maysa a saad cadagiti lallakim a nalaing nga agaramid, ken cadagiti nalaing a lallaki ni apoc a David nga amam.
Gapuna ita ti trigo ken cebada, ti lana ken ti arac, a sinao caniac ni apoc, ipaw-itna coma cadagiti ad-adipenna:
Ket pucanenminto ti cayo idiay Libano, iti caadu a cas adda a pacasapulam; ket iyegminto kenca, a maiyunoy iti baybay agingga iti Joppe; ket isang-atmonto agingga iti Jerusalem.
Ket ni Salomon binilangna amin a gangannaet nga adda idi iti daga ti Israel a mayannurot iti panagbilang, isu a pinagbilang ni David nga amana cadacuada; ket nasaracanda a sangagasut limapulo ket tallo a ribu ket innem a gasut.
Ket tinudinganna ti pitopulo a ribu cadacuada a mangimet cadagiti aw-awiten ken walopulo a ribu nga agtagtaga idiay, ket tallo a ribu ket innem a gasut nga agay-aywan a mangisaad cadagiti tattao iti trabajo.
Idin nangrugi ni Salomon a mangbangon ti balay ni Jehova idiay Jerusalem iti bantay Moria, idiay nagparangan ni Jehova ken David nga amana, isu nga insaganana iti disso a tinudingan idi ni David idiay pagtaltagan ni Ornan a Jebuseo.
Ket isu inrugina ti mangbangon iti maicadua nga aldaw ti maicadua a bulan, iti maicapat a tawen ti panagarina.
Ket dagitoy dagiti cimiento nga incabil ni Salomon a maipaay iti pannacabangon ti balay ti Dios
Ti caatiddug a sinico a mayannurot iti umuna a panagrucod innem a pulo a sico, ket ti caacabana duapulo a sico.
Ket ti balcon nga adda idi iti sango ti balay, ti caatiddugna a mayannurot ti caatiddug ti balay duapulo a sico, ket ti cangatona sangagasut ket duapulo; ket kinalupcupanna iti uneg iti pulpulos a balitoc.
Ket ti dacdackel a balay binobedaanna iti cayo a parwa, a kinalupcupanna iti nasudi a balitoc, ket nangibutac iti dayta cadagiti caycayo a palma ken calcalangcang.
Ket inarcosanna ti balay cadagiti napateg a batbato a maipaay iti sayaatna: ket ti balitoc, balitoc a naggapu iti Parvaim.
Kinalupcupanna met ti balay, dagiti dadackel a caycayona, dagiti dapian, ken dagiti didingna, ken dagiti ruangan, iti balitoc; ket inkitikitna dagiti kerubin cadagiti diding.
Ket inaramidna ti casasantoan a balay; ti caatiddugna a mayannurot iti caacaba ti balay duapulo a sico ket ti caacabana duapulo a sico; ket kinalupcupanna iti nasudi a balitoc, a nagdagup iti innem a gasut a talento.
Ket ti timbeng dagiti lansa limapulo a siclo a balitoc
Ket kinalupcupanna dagiti nangatngato a silsiled iti balitoc.
Ket iti casasantoan a balay inaramidna dagiti dua a kerubin nga aramid a ladawan; ket kinalupcupanna ida iti balitoc.
Ket dagiti payac dagiti kerubin duapulo a sico ti caatiddugda ti payac ti maysa a kerubin lima a sico, a dimteng iti diding ti balay; ket ti sabali a payac castamet lima a sico, a dimteng iti sabali a payac ti kerubin.
Ket ti payac ti sabali a kerubin lima a sico, a dimteng iti diding ti balay; ket ti sabali a payac lima a sico met, a nakisaip iti payac iti sabali a kerubin.
Dagiti paypayac dagitoy a kerkerubin nagucradda iti duapulo a sico: ket nagtacder dagiti sacsacada, ket dagiti rupada simmangoda idi iti balay.
Ket inaramidna ti bengbeng nga asul ken purpura, ken carmesi, ken nalapat a lienzo, ket nagaramid cadagiti kerkerubin iti bengbeng.
Casta met nga inaramidna iti sango ti balay dagiti dua a monmon a tallo pulo ket lima a sico ti catayagda, ket ti paratoc nga adda iti toctoc ti tunggal maysa cadacuada lima a sico.
Ket inaramidna dagiti calangcang iti oraculo, ket incabilna ida cadagiti toctoc dagiti monmon; ket inaramidna ti sangagasut a granadas, ket incabilna ida cadagiti calangcang.
Ket isu pinatacderna dagiti monmon iti sango ti templo, maysa iti macanawan, ti sabali iti macatigid; ket ginaladanna ti nagan ti dayta iti macanawan iti Jakin, ket ti nagan iti dayta iti macatigid iti Boaz.
Maysa pay inaramidna ti maysa nga altar a gambang, a duapulo a sico ti caatiddugna, ken duapulo a sico ti caacabana, ken sangapulo a sico ti cangatona.
Casta met inaramidna ti baybay a sinucog a sangapulo a sico iti ngarab ken ngarab, a nagbucbukel ti panaglicmutna, ket ti kinatayagna lima a sico; ket maysa a tinali a tallopulo a sico ti nailawlaw iti agliclicmut.
Ket iti sirocna adda ti caasping dagiti vacvaca, a nailawlaw iti aglicmut, iti sangapulo a sico, a paglawlawan ti baybay iti aglicmut
Dagiti sinan-vaca dua caintarda, a naisucog idi a ti baybay nasucog.
Isu nagbatay cadagiti sangapulo ket dua a sinan-vaca, dagiti tallo simmangoda iti amianan, ket dagiti tallo simmangoda iti laud, ket dagiti tallo simmangoda iti abagatan, ket dagiti tallo simmangoda iti daya; ket ti baybay naisaad iti rabawda, ket amin a paspasetda a camaudi addada iti uneg.
Ket sangadangan ti capuscolna; ket ti ngarabna naaramid a cas iti ngarab ti maysa a tagayan, a cas sabong ti maysa a lirio: no punoen laonenna idi ti tallo ribu a bat.
Inaramidna met dagiti sangapulo a bacca, ket incabilna lima iti macanawan, ken lima iti macatigid, tapno pagbuggoan ida; dagiti casta a banbanag a naaramat iti daton a mapuuran, naibuggoda cadagidiay; ngem ti baybay nagbuggoan dagiti papadi.
Ket inaramidna dagiti sangapulo a candelero a balitoc a mayannurot iti alagaden a maipapan cadacuada; ket incabilna ida iti templo, lima iti macanawan ken lima iti macatigid.
Inaramidna met ti sangapulo a lamisaan, ket incabilna ida iti templo, lima iti bangir a macanawan ken lima iti macatigid
Ket inaramidna met dagiti sangagasut a palangana a balitoc.
Casta met inaramidna ti paraangan dagiti papadi, ken ti dackel a paraangan, ken dagiti ruruangan a maipaay iti paraangan, ket kinalupcupanna dagiti ruanganda iti gambang.
Ket insaadna ti baybay iti akincanawan a bangir ti balay iti daya, nga agpaabagatan.
Ket ni Huram inaramidna dagiti banga, ken dagiti soplad, ken dagiti palangana
Casta ti panangleppas ni Huram ti aramid nga inaramidna a maipaay ken ari Salomon iti balay ti Dios:
Dagiti dua a monmon, ken dagiti malocong, ken dagiti dua a paratoc nga addada idi iti toctoc dagiti monmon, ken dagiti dua nga aramid nga iniket a pangabbong cadagiti dua a malocong dagiti paratoc, nga adda idi iti toctoc dagiti monmon,
Ken dagiti uppat a gasut a granada a maipaay cadagiti dua nga aramid nga iniket; dua cabatog a granada maipaay iti tunggal aramid nga iniket, a pangabbong cadagiti dua a malocong dagiti paratoc nga adda idi iti rabaw dagiti monmon.
Inaramidna met dagiti batay, ket dagiti bacca inaramidna iti rabaw dagiti batay;
Maysa a baybay ken sangapulo ket dua a sinan-vaca iti sirocna.
Dagiti banga met ken dagiti soplad, ken dagiti pagadaw iti lasag, ken amin nga al-alicamenna, inaramid ni Huram nga amana a gapu ken ari Salomon, a maipaay iti balay ni Jehova iti nasileng a gambang.
Iti tanap ti Jordan ti nagpasucugan cadacuada ti ari, iti daga a pila iti nagbaetan ti Socot ken Saredat.
Castoy ti panangaramid ni Salomon amin dagitoy nga al-alicamen a napalalo a kinaruay: ta ti dagsen ti gambang saan a nasukimat.
Ket ni Salomon inaramidna amin dagiti al-alicamen nga addada idi iti balay ti Dios, ti balitoc nga altar met, ken dagiti lamesaan a yan idi ti tinapay ti pamarang;
Ken dagiti candelero agraman pagsilawanda, a sigagangat a mayannurot iti alagaden iti sango ti oraculo, a pulpulos a balitoc;
Ken dagiti sabsabong, ken dagiti pagpagsilawan, ken dagiti sipsipit a balitoc, ket dagita balitoc a nasudi unay;
Ken dagiti pangarsang, ken dagiti bacca, ken dagiti cuchara, ken dagiti pagiccan ti apuy, a pulpulos a balitoc
Ket no maipapan ti pagsercan iti balay, dagiti naun-uneg a ruangan a maipaay iti casasantoan a disso, ken dagiti ruangan ti balay, cayatna a sawen, ti templo, balitocda idi.
Iti casta amin nga aramid a ni Salomon inaramidna a maipaay iti balay ni Jehova nalpas
Ket ni Salomon inserrecna dagiti banbanag a ni David nga amana indatonna idi, ti met laeng pirac, ken ti balitoc, ken amin nga al-alicamen, ket incabilna ida cadagiti paggamengan ti balay ti Dios.
Idin ni Salomon tiniponna dagiti lallacay ti Israel, ken amin a pangpangoloen dagiti caputotan dagiti pangpangolo cadagiti balbalay dagiti amma dagiti annac ti Israel, idiay Jerusalem, tapno isang-atda ti lacasa ti tulag ni Jehova manipud iti ili ni David nga isu ti Sion.
Ket amin dagiti lallaki ti Israel nakiragupda iti ari idi fiesta, a naisaad iti maicapito a bulan.
Ket amin dagiti lallacay ti Israel napanda: ket dagiti Levitas inawitda ti lacasa;
Ket isuda insang-atda ti lacasa ni Jehova, ken ti tolda ti gimong, ken amin dagiti nasantoan nga aruaten nga adda idi iti tabernaculo; dagitoy insang-at dagiti papadi a Levitas.
Ket ni ari Salomon ken amin a gimong ti Israel a nakiragup kencuana, caduana ida iti sango ti lacasa, a nagidatdaton cadagiti carcarnero ken vacvaca, a saan a nabilang ken napocpoc gapu iti kinaruayda.
Ket dagiti papadi impastrecda ti lacasa ti tulag ni Jehova iti saadna, iti uneg ti oraculo ti balay, iti casasantoan a disso, iti baba dagiti payac dagiti kerubin.
Ta dagiti kerubin inyucradda dagiti payacda iti ngato ti saad ti lacasa, ket dagiti kerubin lininonganda ti ngato ti lacasa ken dagiti pagassiwanna.
Ket dagiti pagassiwan atiddugda unay a dagiti murdong dagiti pagassiwan makita manipud iti lacasa iti sango ti oraculo; ngem saan a makita ida manipud iti ruar: ket addada idiay inggana itoy nga aldaw.
Awan ti nagyan iti lacasa no di-laeng dagiti dua a tapi a bato nga incabil idiay ni Moises sadi Horeb, idi ni Jehova inaramidna ti tulag cadagiti annac ti Israel idi rimmuarda iti daga nga Egipto.
Ket naaramid idi a dagiti papadi rimmuarda iti nasantoan a disso (ta amin dagiti papadi a sisasaclang idi pinasantificarda dagiti bagbagida, ket dida met sinalimetmetan dagiti pannacadasdasigda;
Casta met dagiti Levitas a cumacanta idi, isuda amin met laeng da Asaf, Heman, Jeduthun, ken dagiti annacda ken cacabsatda a lallaki, a sicacawesda iti nalapat a lienzo, agraman cadagiti piang-piang, salterio, ken arpa, nagtacderda iti akindaya a pungto ti altar, ket caduada dagiti sangagasut ket duapulo a papadi a pagpagunienda dagiti tortororot);
Naaramid idi a dagiti agtortororot ken cumacanta nagmaymaysada, tapno sangsangcatimecda a mangngeg iti panagdayaw ken panagyaman ken Jehova; ket idi impigsada ti timecda a buyugen dagiti tortororot, ken piangpiang, ken ar-arwaten ti musica, ket nagdayawda ken Jehova, a kinunada, Ta isu naimbag; ta ti kinamanangngaasina agpaut iti agnanayon; nga idin ti balay napno iti maysa nga ulep, ti met laeng balay ni Jehova.
Iti casta a dagiti papadi dida nabalin ti agtacder nga agannong a gapu iti ulep; ta ti dayag ni Jehova pinunnona ti balay ti Dios.
Idi a casta nagsao ni Salomon, Ni Jehova kinunana nga isu agnaed coma iti nacaro a sipnget.
Ngem siac imputaranca iti maysa a balay a pagnaedam, ken maysa a disso tapno pagnaedam iti agnanayon.
Ket ti ari intaliawna ti rupana ket binendicionanna ti amin a gimong ti Israel: ket ti amin a gimong ti Israel timmacder.
Ket isu kinunana, Bendito ni Jehova, a Dios ti Israel, isu a nagsao iti ngiwatna ken David nga amac, ket cadagiti imana tinungpalna a kinunana,
Nanipud iti aldaw a panangaonco iti ilic iti daga nga Egipto, diac nagpili ti ili cadagiti capcaputotan ti Israel a mangputar iti maysa a balay, a pagyanan coma ti naganco; diac met pinili ti uray siasinoman a tao tapno isu ti pangoloen ti ilic nga Israel:
Ngem pinilic ti Jerusalem, tapno ti naganco adda coma sadiay, ket pinilic ni David tapno agpangolo iti ilic nga Israel.
Ket adda idi iti puso ni David nga amac ti panamutar iti maysa a balay a maipaay iti nagan ni Jehova, a Dios ti Israel.
Ngem ni Jehova kinunana ken David nga amac, Agsipud ta adda iti pusom ti panamutar iti maysa a balay a maipaay iti naganco, sica naimbag ti inaramidmo nga adda iti pusom:
Nupay casta sica saanmonto a putaren ti balay; ngem ti anacmo a rumuarto cadagita lomom, isu putarennanto ti balay a maipaay iti naganco.
Ket ni Jehova pinasingkedanna ti saona a sinaona; ta siac binangonnac iti saad ni David nga amac, ket agtugawac iti trono ti Israel, a cas incari ni Jehova, ket pinutarco ti balay a maipaay iti nagan ni Jehova, a Dios ti Israel.
Ket idiay insaadco ti lacasa, a yan ti tulag ni Jehova, nga isu inaramidna cadagiti annac ti Israel.
Ket isu nagtacder iti sango ti altar ni Jehova iti sango ti amin a gimong ti Israel, ket inyunnatna dagiti imana.
(Ta ni Salomon inaramidna ti maysa a pagbatayan a ginambangan, lima a sico ti caatiddugna, ken lima a sico ti caacabana, ken tallo a sico ti cangatona, ket incabilna iti tengnga ti paraangan; ket nagtacder iti rabawna, ket imparintumengna dagiti tumengna iti saclang ti amin a gimong ti Israel, ket inyunnatna dagiti imana a nagpalangit);
Ket kinunana, O Jehova, a Dios ti Israel, awan ti Dios a cas kenca, uray iti langit, uray iti daga; a salimetmetanna ti tulag ken ti kinamanangngaasi cadagiti ad-adipenmo, a magna iti sangom iti amin a pusoda;
A sinalimetmetam ken adipenmo a ni David nga amac ti incarim kencuana: wen, sica insaom iti ngiwatmo, ken tinungpalmo iti imam, a cas itoy nga aldaw.
Ita ngarud, O Jehova, a Dios ti Israel, salimetmetam ken adipenmo a David nga amac ti incarim kencuana, a kinunam, Saanto nga agcurang kenca ti maysa a lalaki iti imatangco nga agtugaw iti trono ti Israel, no la ket ta dagiti annacmo aluadanda ti dalanda, a magnada iti lintegco a cas pannagnam iti sangoc.
Ita ngarud, O Jehova a Dios ti Israel, ipalubosmo a ti saom mapasingkedan coma, isu nga insaom ken adipenmo a David.
Ngem, agpayso aya a ti Dios makipagnaedto cadagiti tattao iti daga
Adtoy, dagiti langit ken ti langit dagiti langlangit saandaca a malaon; dinto ngarud ad-adda daytoy a balay a pinutarco!
Nupay casta sica patgam coma ti cararag ti adipenmo, ken ti kiddawenna, O Jehova a Diosco, nga ipangagmo ti asug ken ti cararag a ti adipenmo icararagna iti sangom;
A dagiti matam silulucatda coma a sumango itoy a balay iti rabii ken iti aldaw, a sumango met laeng iti disso nga isu ti nagcunaam nga icabilmonto ti naganmo idiay; a mangipangag iti cararag a ti adipenmo icararagnanto a sumango iti daytoy a disso.
Ken ipangagmo ti ar-araraw ti adipenmo, ken ti ilim nga Israel, no isuda agcararagda a sumango ditoy a disso: wen, sica denggem manipud iti pagnaedam, nga manipud met laeng iti langit; ket intono mangngegmo, pacawanem.
No maysa a tao agbasol iti maicaniwas iti caarrobana, ket maysa a sapata ti maisaad kencuana a pamagsapata kencuana, ket isu umay ket agsapata iti sango ti altarmo ditoy a balay;
Iti casta denggem manipud langit, ket aramidem, ket ocomem dagiti ad-adipenmo, a dusaem ti nadangkes, a yegmo ti dalanna iti olona met laeng; ken justificarem ti nasingpet, nga isu ti gungunaam a cas ti kinalintegna.
No ti ilim nga Israel macabil iti sango ti cabusor, ta isuda nagbasolda iti maicaniwas kenca, no isuda agsublida kenca, ket ipudnoda ti naganmo, ket agcararagda ken agpacaasida iti sangom ditoy a balay;
Sica denggem ngarud manipud langit, ket pacawanem ti basol ti ilim nga Israel, ket ipanmo manen ida iti daga a sica intedmo cadacuada ken cadagiti ammada.
No dagiti langlangit mapunitanda, ket awan ti tudo, gapu ta isuda nagbasolda iti maicaniwas kenca; no isuda agcararagda a sumango ditoy a disso, ket ipudnoda ti naganmo, ket sumiasida iti basolda, intono parigatem ida:
Sica denggem ngarud manipud langit, ket pacawanem ti basol dagiti ad-adipenmo, ken ti ilim nga Israel, intono sica isurom cadacuada ti naimbag a dalan a rebbengda a pagnaan; ket agbaonca ti tudo iti dagam, isu nga intedmo iti ilim a pannacatawidna.
No addanto bisin iti daga, no addanto angol, no addanto kebbet, wenno buot, dudon, wenno arabas; no dagiti cabusorda lacubenda ida iti daga dagiti il-ilida; aniaman a pannaplit, wenno aniaman a sakit nga adda;
Aniaman a cararag ken aniaman a panagpacaasi nga aramiden ti siasinoman a tao, wenno ti amin nga ilim nga Israel, nga ammoento ti tunggal tao ti saplitna met laeng, ken ti ladingitna met laeng, ket yunnatna dagiti imana a sumango iti daytoy a balay:
Sica denggem ngarud manipud langit a pagnaedam, ket mamacawanca, ket isupapacmo iti tumunggal tao ti mayanatup iti amin a dalanna, a ti pusona sica pagaammom (ta sica, sica laeng, ti macaammo cadagiti puspuso dagiti annac dagiti tattao);
Tapno isuda agamangada kenca, a magna cadagiti dalanmo, bayat ti panagbiagda iti daga isu nga intedmo cadagiti ammami.
Casta met iti maipanggep iti gangannaet, a saan a taga ilim nga Israel, no umay manipud iti daga nga adayu a gapu iti naindaclan a naganmo, ken ti mannacabalin nga imam, ken ti tackiagmo a siuunnat, intono umay ket agcararag a sumango ditoy a balay;
Denggem ngarud manipud langit, a manipud met laeng iti pagnaedam, ket aramidem ti mayannurot iti amin a dawaten kenca ti gangannaet; tapno amin dagiti umili iti daga maammoanda iti naganmo, tapno agamangada kenca, a cas ti ilim nga Israel; ken tapno isuda maammoanda a daytoy a balay a pinutarco isu ti magaladan iti naganmo.
No ti ilim rumuar iti paggugubatan a maibusor cadagiti cabusorda, iti uray sadino a pangibaonam cadacuada, ket isuda cumararagda kenca a sumango iti ili a pinilim, ken sumango iti balay a pinutarco a maipaay iti naganmo;
Sica denggem ngarud manipud langit ti cararagda ken ti ararawda, ket saranayem ti calinteganda.
No isuda agbasolda iti maicaniwas kenca (ta awan ti tao a di macabasol), ket sica agungetca cadacuada, ket yawatmo ida iti cabusor, tapno ipanda ida a kinayawan iti maysa a daga, adayu man wenno asideg;
Nupay casta no isuda met laeng agpanunutda idiay daga a pacaipananda a cayaw, ket sumiasida, ket umararawda kenca idiay daga a nacacayawanda a cunada, Dacami nagbasolcami, nagaramidcami a sidadangkes, ket dacami nagaramidcami iti kinadakes;
No isuda agsublida kenca iti amin a pusoda ken iti amin a cararuada idiay daga a nacacayawanda, iti disso a nangipananda cadacuada a nacayawan, ket cumararagda kenca a sumangoda iti dagada, isu nga intedmo cadagiti ammada, ken ti ili a sica pinilim, ken iti balay a pinutarco a maipaay iti naganmo:
Sica denggem ngarud ti cararagda ken dagiti ararawda manipud langit, manipud met laeng iti pagnaedam, ket saranayem ti calinteganda, ket pacawanem ti ilim isu a nagbasol iti maicaniwas kenca.
Ita, O Diosco, gumawawaac kenca, silulucatda coma dagiti matamken dagiti lapayagmo a siimdeng coma iti cararag a maaramid iti daytoy a disso.
Ita ngarud bumangonca, O Jehova Dios, dita paginanaam, sica, ken ti lacasa ti pigsam: dagiti papadim, O Jehova Dios, macawesanda coma iti pannacaisalacan, ket dagiti sasantom agrag-oda coma iti kinaimbag.
O Jehova Dios, dica tallicudan ti rupa ti pinulotam, laglagipem dagiti kinamanangngaasim ken David nga adipenmo.
Ket idi ni Salomon nalpas a nagcararag, ti apuy bimmaba a naggapu iti langit, ket inibusna ti daton a mapuuran ken dagiti sacrificios; ket ti dayag ni Jehova pinunnona ti balay.
Ket dagiti papadi saanda a nacastrec iti balay ni Jehova, agsipud ta ti dayag ni Jehova pinunnona ti balay ni Jehova.
Ket amin nga annac ti Israel kimmitada, idi bimmaba ti apuy, ket ti dayag ni Jehova adda iti balay; ket inrucnoyda dagiti ruprupada agingga iti baba iti rabaw ti pagpayatan a nabaldosaan, ket nagrucbabda, ket nagyamanda ken Jehova, a kinunada, Ta isu naimbag, ta ti kinamanangngaasina agpaut iti agnanayon.
Idin ti ari ken ti amin nga umili nangidatagda ti daton iti saclang ni Jehova.
Ket ni ari Salomon nangidatag iti daton a duapulo ket dua a ribu a vacvaca, ken sangagasut ket duapulo a ribu a carcarnero
Iti casta ti ari ken ti amin nga umili inconsagrarda ti balay ti Dios.
Ket dagiti papadi nagtacderda a mayannurot cadagiti saadda; dagiti Levitas met a siiiggem cadagiti arwaten ti musica ni Jehova, nga inaramid idi ni David a pagyaman ken Jehova (ta ti kinamanangngaasina agpaut iti agnanayon), idi nagdaydayaw ni David iti pannacaaramat ti panagannongda: ket dagiti papadi pinagunida dagiti tortororot iti sangoda; ket amin nga Israel nagtacder.
Maysa pay ni Salomon sinantificarna ti tengnga ti paraangan nga adda idi iti sango ti balay ni Jehova; ta sadiay indatagna dagiti datdaton a mapuuran, ken ti taba dagiti datdaton ti cappia, ta ti altar a gambang nga inaramid idi ni Salomon saanna a nalaon ti daton a mapuuran, ken ti daton a macan, ken ti taba.
Iti casta ni Salomon rinambacanna ti fiesta idi a tiempo bayat iti pito nga aldaw, ket amin nga Israel caduana, maysa a dackel unay a gimong manipud iti pagsercan ti Hamat inggana iti waig ti Egipto.
Ket iti maicawalo nga aldaw inaramidda ti nadaeg a gimong ta sinalimetmetanda ti pannacaiconsagrar ti altar bayat iti pito nga aldaw, ken iti fiesta bayat iti pito nga aldaw.
Ket iti maicaduapulo ket tallo nga aldaw ti maicapito a bulan imbaonna ti umili a mapan cadagiti toltoldada, a sirarag-o ken siaayat ti pusoda gapu iti kinaimbag a ni Jehova imparangna cada David, ken Salomon, ken iti Israel nga ilina.
Iti casta ni Salomon lineppasna ti balay ni Jehova, ken ti balay ti ari; ket amin nga impapuso ni Salomon nga aramiden iti balay ni Jehova, ken ti balayna met laeng, tinungpalna a sirarang-ay.
Ket ni Jehova nagparang ken Salomon iti rabii, ket kinunana kencuana, Siac nangngegco ti cararagmo, ket pinilic daytoy a disso a maipaay caniac met laeng a balay ti sacrificio.
No punitac dagiti langlangit tapno awan ti tudo, wenno bilinec dagiti dudon a mangalun-un iti daga, wenno ibaonco ti angol iti nagtengngaan ti ilic;
No dagiti tattaoc, a nagaladanda iti naganco, agpacumbabada, ket agcararagda, ket sapulenda ti rupac, ken sumiasida cadagiti nadangkes a dalanda; siac ngarud denggecto manipud langit, ket pacawanecto ti basolda, ket agasacto ti dagada.
Ita dagiti matac silulucatda, ken dagiti lapayagco siimdengda iti cararag a maaramid itoy disso.
Ta ita pinilic ken sinantificarco daytoy a balay, tapno ti naganco adda coma idiay iti agnanayon; ket agnanayon nga addanto dagiti matac ken ti pusoc sadiay.
Ket no maipapan kenca, no magnaca iti sangoc a cas iti pannagna ni David nga amam, ket aramidem cas mayalubog iti amin nga imbilinco kenca, ket salimetmetam dagiti ipaalagad ken ipaannurotco;
Patibkerecto ngarud ti trono ti pagariam, cas mayalubog iti tulagco ken David nga amam, a kinunac, Dinto agcurang kenca ti maysa a lalaki nga agturay iti Israel.
Ngem ket di no sumiasicayo, ket baybay-anyo dagiti ipaalagadco ken bilbilinco nga incabilco iti sangoyo, ket incayo agservi cadagiti didiosen a sabali, ket agrucbabcayo cadacuada;
Parutecto ngarud ida a siraramut iti dagac nga intedcon cadacuada; ket daytoy a balay a sinantificarco a maipaay iti naganco, ilacsidconto iti imatangco, ket pagbalinecto a proverbio ken maysa a barengbareng a balicas cadagiti amin nga umili.
Ket daytoy a balay a casta unay a nagdaeg, tunggal maysa a lumabas kencuana masdaawto, ket cunaennanto, Apayapay nga inaramid ni Jehova ti castoy iti dagana, ken iti daytoy a balay?
Ket sumungbatdanto, Agsipud ta binay-anda ni Jehova a Dios dagiti ammada, a nangaon cadacuada iti daga ti Egipto, ket nangalada cadagiti sabsabali a didiosen, ket nagrucbabanda ida ket nagservianda ida: gapuna nga isu inyegna cadacuada amin daytoy a dakes.
Dagiti il-ili a binangon ni Salomon
Ket naaramid idi paggibusan ti duapulo a tawen, a nabangonen ni Salomon iti balay ni Jehova ken ti balayna met laeng,
A dagiti il-ili nga inted idi ni Huram ken Salomon, ni Salomon binangonna ida, ket pinagnaedna sadiay dagiti annac ti Israel.
Ket ni Salomon napan idiay Amath-soba, ket pinarucmana.
Ket binangonna ti Tadmor idiay let-ang, ken amin dagiti il-ili a pagidulinan a binangonna idiay Hamat.
Casta met a binangonna ti Bet-oron nga akinngato, ken Bet-oron nga akinbaba, dagiti il-ili a nasarikedkedan agraman bacbacud, ruruangan ken balbalunet;
Ken Baalat, ken amin nga il-ili a pagidulinan nga adda idi ken Salomon, ken amin nga il-ili a maipaay cadagiti lugluganna, ken dagiti il-ili a maipaay cadagiti lallakina nga agcabayo, ken amin a tinarigagayan ni Salomon a bangonen a maipaay iti ragsacna idiay Jerusalem, ken idiay Libano, ken iti amin a daga ti pagarianna.
Ket no maipapan cadagiti amin a tattao a nabaybay-an cadagiti Heteos, Amorreos, ken Ferezeos, ken Heveos, ken Jebuseos, a saanda idi a taga Israel;
Cadagiti annacda a natda idi calpasanda iti daga; isuda a saan nga inibus idi dagiti annac ti Israel, cadacuada ti namangonan ni Salomon iti maysa a pannacapulong cadagiti bagbag-en inggana itoy nga aldaw.
Ngem ni Salomon saanna a pinagbalin dagiti annac ti Israel a bagbag-en a maipaay iti trabajona; no di ket isuda dagiti lallakina ti gubat, ken pangpangoloen dagiti capcapitanna, ken agturturay cadagiti lugluganna, ken cadagiti lallakina nga agcabayo.
Ket dagitoy idi dagiti cangronaan nga agturturay nga adda idi ken ari Salomon, duagasut met laeng ket limapulo, a mangituray cadagiti tattao.
Ket ni Salomon insang-atna ti anac a babai ni Faraon a naggapu iti ili ni David agingga iti balay a binangonna a maipaay kencuana; ta kinunana, Ti asawac a babai saan coma nga agnaed iti balay ni David nga ari ti Israel, agsipud ta dagiti disdisso a nacadanonan ti lacasa ni Jehova nasantoanda.
Idin ni Salomon indatagna dagiti datdaton a mapuuran ken Jehova, iti altar ni Jehova isu a binangonna iti sango ti balcon.
A cas masapul met laeng ti rebbeng iti tunggal aldaw, nga idatonna a mayalubog iti imbilin ni Moises, cadagiti aldaw a panaginana, ken cadagiti lutuad, ken cadagiti nakedngan a fiesta, iti namitlo a daras iti macatawen, nga iti met laeng fiesta ti awan levadurana a tinapay, ken iti fiesta dagiti lawlawasna, ken iti fiesta dagiti abongabong.
Ket tinudinganna, a mayalubog iti impaannurot ni David nga amana, dagiti pannacadasdasig dagiti papadi iti panagservicioda, ken dagiti Levitas cadagiti akemda, nga agdayaw, ken agannong iti sango dagiti papadi, a cas masapul ti rebbeng iti tunggal aldaw; dagiti agaywan ti ruangan met cadagiti pannacadasdasigda iti tunggal ruangan: ta casta ti imbilin ni David a lalaki ti Dios.
Ket saanda a simmina iti imbilin ti ari cadagiti papadi ken Levitas iti maipapan iti aniaman a panggep, wenno iti maipapan cadagiti gamgameng.
Ket, amin nga aramid ni Salomon naisagana agingga iti aldaw ti pannacaisaad ti balay ni Jehova, ken agingga iti pannacalpasna
Iti casta ti balay ni Jehova naileppas.
Idin ni Salomon napan idiay Esion-geber, ken idiay Elot, ken iti igid ti baybay idiay daga ti Edom.
Ket ni Huram imbaonna babaen ti panangidalan dagiti ad-adipenna dagiti sasacayan, ken ad-adipen a mannacaammo iti taaw; ket agraman cadagiti ad-adipen ni Salomon napanda sadi Ofir, ket nangalada sadiay iti balitoc nga uppat a gasut ket limapulo a talento ket isu ti impanda ken ari Salomon.
Ket idi a ti reina sadi Seba nangngegna ti dayaw ni Salomon, isu napan sadi Jerusalem, a mangsuut kencuana cadagiti naricut a salsaludsud agraman naruay unay a cacuyogna, ken camcamello a nagawit cadagiti recrecado, ken adu unay a balitoc, ken napateg a batbato: ket idi isu nacagteng ken Salomon, isu impalawagna kencuana ti amin nga adda iti pusona.
Ket ni Salomon simmungbat kencuana amin a salsaludsudna; ket awan ti uray ania a nailimed ken Salomon a dina imbaga kencuana.
Ket idi a ti reina sadi Seba nakitana ti amin a kinasirib ni Salomon, ken ti balay a pinutarna,
Ken ti canen iti lamesaanna, ken ti panagtutugaw dagiti ad-adipenna, ken ti panangicaso dagiti ministrosna, ken dagiti cawesda, ken dagiti coperosna met, ken ti cawesda, ken ti uulianna isu a pagpagnaanna a mapan iti balay ni Jehova; awanen ti bileg kencuana.
Ket isu kinunana iti ari, Napudno a damag ti nangngegac iti dagac met laeng a maipapan cadagiti ar-aramidmo, ken iti kinasiribmo.
Nupay casta diac pinati dagiti sasao agpapan yaayco, ket dagiti matac nakitada; ket adtoy, ti cagudua ti cadackel ti kinasiribmo saan a naibaga caniac: labsam ti dayaw a nangngegac.
Nagasat dagiti lallakim, ken nagasat dagitoy ad-adipenmo, nga agtacder a cancanayon iti sangom, ken macangcangngeg iti kinasiribmo.
Bendito ni Jehova a Diosmo, a maparag-o kenca, a mangisaad kenca iti tronona, nga agari a maipaay ken Jehova a Diosmo: gapu ta ti Diosmo inayatna ti Israel a patibkeren ida iti agnanayon, gapuna nga inaramidnaca nga ari cadacuada, tapno agaramidca iti kinajusticia ken kinalinteg.
Ket isu intedna iti ari dagiti sangagasut ket duapulo a talento a balitoc, ken recrecado a nagwadwad, ken napateg a batbato: uray caanoman awanen ti dimteng a recrecado a casta a cas ti reina sadi Seba intedna ken ari Salomon.
Ket castamet dagiti ad-adipen ni Huram, ken dagiti ad-adipen ni Salomon a nangyeg iti balitoc a naggapu iti Ofir, nangyegda cadagiti caycayo a sandalo ken batbato a napateg.
Ket ti ari inaramidna cadagiti caycayo a sandalo dagiti natucadtucad iti balay ni Jehova, ken iti balay ti ari, ken ar-arpa ken salsalterio a maipaay cadagiti cumacanta: ket uray caanoman saan pay a nakita iti casta iti daga ti Juda.
Ket ni ari Salomon intedna ken reina sadi Seba ti amin a kinayatna, aniaman a kiniddawna, sabali laeng ti caanatup daydiay nga insangpetna iti ari
Iti casta isu nagsubli, ket napan iti bucodna a daga, isu ken dagiti ad-adipenna.
Ket ti timbeng ti balitoc a dimteng ken Salomon iti macatawen innem a gasut innem a pulo ket innem a talento a balitoc;
Sabali laeng ti insangpet dagiti agtagtagilaco ken agbaniaga: ket amin nga ari-ari ti Arabia ken dagiti gobgobernador ti daga inyegda ti balitoc ken pirac ken Salomon.
Ket ni ari Salomon nangaramid cadagiti dua gasut a sarapa a pinitpit a balitoc; innem a gasut a siclo a balitoc a pinitpit ti napan iti maysa a sarapa.
Ken isu nangaramid cadagiti tallo gasut a calasag a pinitpit a balitoc; tallo gasut a siclo a balitoc ti napan iti maysa a calasag: ket ti ari incabilna ida iti balay a nabakir iti Libano.
Casta met a ti ari nangaramid ti maysa a dackel a trono a marfil, ket kinalupcupanna iti pulpulos a balitoc.
Ket adda idi innem a tuctucad ti trono, agraman maysa a balitoc a pagbatayan ti saca, a naicapetda iti trono, ken im-ima iti agsinnumbangir a sikigan iti pagtugawan, ken dua a sinan-leon a nacatacder iti abay dagiti ima.
Ken sangapulo ket dua a sinan-leon a nacatacder idiay rabaw dagiti innem a tuctucad iti agsumbangir a sikigan: awan naaramid a capadana iti uray sadino a pagarian.
Ket amin dagiti al-alicamen a paginuman ni ari Salomon balitocda, ket amin dagiti al-alicamen ti balay a nabakir iti Libano pulpulosda a balitoc: ti pirac awan aniaman a pategna cadagiti al-aldaw ni Salomon.
Ta ti ari addaan cadagiti sasacayan a napan sadi Tarsis a cadua dagiti ad-adipen ni Huram; maminsan tunggal tallo a tawen dumteng dagiti sasacayan nga aggapu ti Tarsis, a nagisangsangpet cadagiti balitoc, ken pirac, marfil, bakes, ken pavoreal.
Iti casta ni ari Salomon atiwenna amin dagiti ar-ari iti daga iti kinabacnang ken kinasirib.
Ket amin dagiti ar-ari ti daga agagawaanda a makita ti saclang ni Salomon, tapno mangngegda ti kinasiribna, isu nga incabil ti Dios iti pusona.
Ket isuda nangyegda tunggal maysa iti buisna, al-alicamen a pirac, ken al-alicamen a balitoc, ken cawes, ken igam ken recrecado, cabcabayo, ken mulmulo, tunggal naikeddeng iti tinawentawen.
Ket ni Salomon addaan idi uppat a ribu a silsiled a maipaay cadagiti cabcabayo ken luglugan, ken sangapulo ket dua a ribu a lallaki nga agcabcabayo, nga isu incabilna cadagiti il-ili dagiti lugan, ken cadua ti ari idiay Jerusalem.
Ket nagturay cadagiti amin nga ar-ari manipud iti Carayan inggana met laeng iti daga dagiti Filisteos ken iti beddeng ti Egipto.
Ket ti ari inaramidna a ti pirac idiay Jerusalem cas la cadagiti batbato, ket dagiti caycayo a cantingen isu inaramidna a cas la cadagiti caycayo a sycomoro nga adda iti nababa a daga, a gapu iti kinaruayda.
Ket nangyegda ken Salomon cadagiti cabcabayo a naggapu sadi Egipto, ken naggapu cadagiti amin a dagdaga.
Ket ti matda cadagiti ar-aramid ni Salomon, umuna ken maudi, saanda aya a naisurat iti historia ni Natan a mammadto, ken iti padto ni Aias a Silonita, ken cadagiti parparmata ni Iddo a macakita iti masacbayan iti maipanggep ken Jeroboam nga anac a lalaki ni Nabat?
Ket ni Salomon nagari idiay Jerusalem iti amin nga Israel bayat iti uppat a pulo a tawen.
Ket ni Salomon nakiturog cadagiti ammana ket naitabon iti ili ni David nga amana; ket ni Roboam nga anacna a lalaki nagari iti saadna.
Ket ni Roboam napan sadi Sikem: ta amin nga Israel napan sadi Sikem tapno isu ti aramidenda nga ari.
Ket naaramid, idi a ni Jeroboam nga anac ni Nabat nadamagna (ta isu adda pay la sadi Egipto, isu a nagtarayanna idi a naggapu iti sango ni ari Salomon), a ni Jeroboam nagsubli a naggapu sadi Egipto.
Ket isuda nagbaonda ken isu ti inayabanda; ket ni Jeroboam ken ti amin a gimong ti Israel napanda, ket nagsaoda ken Roboam, a kinunada,
Ni amam inaramidna ti sangolmi a nadagsen: ita ngarud aramidem a nalaglagan ti nadagsen a panagservi ken amam, ken ti nabantut a sangol isu nga insangolna cadacami, ket dacami agservicamto kenca.
Ket isu kinunana cadacuada, Umaycayo manen caniac calpasan dagiti tallo nga aldaw
Ket dagiti umili pimmanawda.
Ket ni ari Roboam nakiuman cadagiti lallacay a nagtacder iti sango ni Salomon nga amana idi a sabibiag pay laeng, a kinunana, Ania a patigmaan ti itedyo caniac tapno maited a sungbat iti daytoy nga umili?
Ket isuda nagsaoda kencuana, a kinunada, No sica naimbagca iti daytoy nga umili, ket ay-aywem ida, ket agsaoca cadagiti naimbag a sasao cadacuada, iti casta isudanto ti adipenmo nga agnanayon.
Ngem isu binay-anna ti patigmaan dagiti lallacay isu nga intedda kencuana, ket nakiuman cadagiti agtutubo a lallaki isuda a dimmackel a caduana, isuda a nagtacder iti sangona.
Ket isu kinunana cadacuada, Ania a patigmaan ti itedyo, tapno isublitayo ti sungbat iti daytoy nga umili, isu a nagsao caniac a kinunana, Aramidem a nalaglagan ti sangol isu a ni amam insangolna cadacami?
Ket dagiti agtutubo a lallaki isuda a dimmackel a caduana nagsaoda kencuana, a kinunada, Castoy ti cunaem itoy nga umili a nagsao kenca, a kinunana, Ni amam inaramidna ti sangolmi a nabantut, ngem isu ti aramidem a nalaglagan a maipaay cadacami; castoy ti masaomto cadacuada, Ti kikitco napuspuscol ngem dagiti lomo ni amac.
Ket nupay ni amac pinarabawannacayo iti maysa a nadagsen a sangol, siac nayonacto ti sangolyo; ni amac sinaplitnacayo cadagiti pagbaot, ngem saplitencayto cadagiti manggagama.
Iti casta ni Jeroboam ken ti amin nga umili napanda ken Roboam iti maicatlo nga aldaw, a cas imbilin ti ari a kinunana, Umaycayo caniac manen iti maicatlo nga aldaw.
Ket ti ari simmungbat cadacuada iti nagubsang unay; ket ni ari Roboam binay-anna ti patigmaan dagiti lallacay,
Ket sinaona cadacuada ti cas ti patigmaan dagiti agtutubo a lallaki, a kinunana, Ni amac inaramidna ti sangolyo a nadagsen, ngem siac nayonacto ti sangolyo: ni amac sinaplitnacayo cadagiti pagbaot, ngem siac saplitencayto cadagiti manggagama.
Iti casta ti ari dina impangag ti umili, ta isu ti maysa a banag a gapu iti Dios, tapno ni Jehova mapasingkedanna ti saona, isu a sinaona iti pannacaaramat ni Aias a Silonita ken ni Jeroboam nga anac ni Nabat.
Ket idi naimatangan ti amin nga Israel a ti ari dina impangag ida, ti umili simmungbat iti ari, a kinunana, Ania ti bagimi ken David
awan met ti tawidmi iti anac ni Jesse: tunggal lalaki cadagiti toldayo, O Israel: ita kitaem ti bucodmo a balay, David
Iti casta ti Israel napan cadagiti toldada.
Ngem iti maipaay cadagiti annac ti Israel nga agnaed cadagiti il-ili ti Juda, ni Roboam nagari cadacuada.
Idi a casta ni ari Roboam imbaonna ni Adoram, isu a ngatoen dagiti lallaki a mapulong; ket dagiti annac ti Israel isu ti inuborda a pinatay cadagiti batbato
Ket ni ari Roboam nagdardaras a limmugan iti luganna, tapno agtaray a mapan sadi Jerusalem.
Iti casta ti Israel immalsa a maibusor iti balay ni David inggana itoy nga aldaw.
Ket idi a ni Roboam nacapan sadi Jerusalem, isu tiniponna ti amin a balay ni Juda, ken ti balay ni Benjamin, a sangagasut walopulo a ribu a napili a lallaki, nga isuda dagiti gumugubat, tapno gubatenda ti balay ti Israel, tapno maisublida ti pagarian manen ken Roboam.
Ngem ti sao ni Jehova immay ken Semeias a lalaki ti Dios, a kinunana,
Saoem ken Roboam nga anac ni Salomon, nga ari ti Juda, ken iti amin nga Israel iti Juda ken Benjamin, a cunam,
Castoy ti cuna ni Jehova, Dicayto sumang-at ken dicayo met gubaten dagiti cacabsatyo: agsubli ti tunggal lalaki iti balayna; ta daytoy a banag gapu caniac
Iti casta isuda impangagda dagiti sasao ni Jehova, ket nagsublida manipud iti ipapanda a maibusor ken Jeroboam.
Ket ni Roboam nagnaed idiay Jerusalem, ket binangonna dagiti il-ili a pagsalacniban idiay Juda.
Ken Sora, Ajalon, ken Hebron, nga adda idiay Juda ken idiay Benjamin, il-ilida a nasarikedkedan.
Ket pinalagdana dagiti sarikedked, ket incabilna dagiti capitan cadacuada, ken balbalonda a canen, ken lana, ken arac.
Ket iti tumunggal ili incabilna dagiti calcalasag ken gaygayang, ket pinatibkerna ida iti napalalo
Ket ti Juda ken Benjamin cucuana idi.
Ket dagiti papadi ken Levitas nga adda idi iti amin nga Israel immamangda kencuana a naggapu iti amin a beddengda.
Ta dagiti Levitas pinanawanda dagiti cabangibangda ken iti cucuada, ket napanda idiay Juda ken Jerusalem: ta ni Jeroboam ken dagiti annacna a lallaki pinaruarda ida, tapno saanda coma nga agannong iti akem ti padi ken Jehova;
Ket dinutucanna dagiti papadina a maipaay cadagiti nangato a disdisso, ken maipaay cadagiti sinan-calding a lallaki, ken maipaay cadagiti sinan-urbon a vacvaca, nga inaramidna.
Ket iti calpasan dagidiay dagiti nangipapuso iti panagsapulda ken ni Jehova, a Dios ti Israel, cadagiti amin a caputotan ti Israel napanda idiay Jerusalem a nagidaton ken Jehova, a Dios dagiti ammada.
Iti casta pinatibkerda ti pagarian ti Juda, ket pinapigsada ni Roboam nga anac a lalaki ni Salomon bayat iti tallo a tawen; ta nagnada iti dalan da David ken Salomon bayat iti tallo a tawen.
Ket ni Roboam inasawana ni Mahalat nga anac a babai ni Jerimot nga anac a lalaki ni David, ken Abihail nga anac a babai ni Eliab nga anac a lalaki ni Jesse;
Ket ni Mahalat impasngayna kencuana dagiti anac a lallaki: da Jeus, Samaria, ken Zaham.
Ket calpasanna innalana ni Maaca nga anac a babai ni Absalom: ket impasngayna kencuana da Abias, Atai, Ziza, ken Selomit.
Ket ni Roboam inayatna ni Maaca a nangnangrona ngem amin nga assawana ken camcamalalana (ta innalana ti sangapulo ket walo nga assawa ken innem a pulo a camalala, ket pinutotna ti duapulo ket walo nga annac a lallaki ken innem a pulo nga annac a babbai.)
Ket ni Roboam tinudinganna ni Abias nga anac ni Maaca, tapno isu coma ti pangolo, ti met laeng pangolo cadagiti cacabsatna; ta pinanggepna nga isu ti aramidenna nga ari.
Ket nagaramid a sisisirib, ket inwarasna dagiti amin nga anacna a lallaki cadagiti amin a daga ti Juda ken Benjamin, cadagiti tunggal ili a nasarikedkedan: ket intedna cadacuada dagiti tartaraon a nawadwad
Ket insapulanna ida cadagiti adu nga assawa a babbai.
Ti panangsillong ni Sisac
Ti Templo masamsam
Ipapatay ni Roboam.
Ket naaramid idi a ti pagarian ni Roboam napatibkeren, ket isu nabileg idi, a binay-anna ti linteg ni Jehova, ken amin nga Israel a caduana.
Ket naaramid iti maicalima a tawen ni ari Roboam, a ni Sisac nga ari ti Egipto simmang-at a maibusor iti Jerusalem, gaput ta nagsalungasingda iti maicaniwas ken Jehova,
A caduana ti sangaribu ket dua gasut a luglugan, ken innem a pulo a ribu a lallaki nga agcabayo
Ket saan a mabilang dagiti ta-tao nga immay a caduana a naggapu iti Egipto: dagiti Libios, dagiti Sukienos, ken dagiti Etiopes.
Ket innalana dagiti il-ili, a nasarikedkedan a cucua idi ti Juda, ket dimteng agingga iti Jerusalem.
Ngarud ni Semeias a mammadto napan ken Roboam, ken cadagiti pangpangoloen ti Juda, a naurnongda idiay Jerusalem a gapu ken Sisac, ket kinunana cadacuada, Castoy ti cuna ni Jehova, Dacayo binaybay-andac, gapuna siac met binaybay-ancayo iti ima ni Sisac.
Idin dagiti pangpangoloen ti Israel ken ti ari nagpacumbabada: ket kinunada, Ni Jehova isu ti nalinteg.
Ket idi ni Jehova nakitana nga isuda nagpacumbabada, ti sao ni Jehova immay ken Semeias, a kinunana, Nagpacumbabada, saanconton ida a dadaelen; no di ket itedconto cadacuada ti bassit a pannacaispal, ket ti pungtotco saanto a maibuyat iti Jerusalem gapu iti ima ni Sisac.
Nupay casta isudanto dagiti ad-adipenna, tapno maammoanda coma ti panagservic, ken ti panagservi dagiti pagpagarian dagiti dagdaga.
Iti casta ni Sisac nga ari ti Egipto simmang-at a maibusor iti Jerusalem, ket sinamsamna dagiti gamgameng ti balay ni Jehova, ken dagiti gamgameng ti balay ti ari; sinamsamna amin: innalana met dagiti calcalasag a balitoc nga inaramid idi ni Salomon.
Ket ni ari Roboam inaramidna a sunoda dagiti calcalasag a gambang, ket incumitna ida cadagiti im-ima dagiti capcapitan ti guardia, a nangaywan iti ruangan ti balay ti ari.
Ket castoy, idi, a tunggal daras a ti ari simrec iti balay ni Jehova, ti guardia immay ket nangicuyog cadacuada, ket insublida ida iti siled ti guardia.
Ket idi isu nagpacumbaba, ti pungtot ni Jehova naisiasi kencuana, tapno saanna a dadaelen nga ikisap: ken maysa pay sadi Juda nasaracan idi dagiti naimbag a banbanag.
Iti casta ni ari Roboam pinapigsana ti bagina sadi Jerusalem, ket nagari: ta ni Roboam agtawen idi iti uppat a pulo ket maysa idi nangrugi a nagari, ket nagari bayat iti sangapulo ket pito a tawen sadi Jerusalem, ti ili a pinili ni Jehova cadagiti amin a caputotan ti Israel, tapno icabilna ti naganna sadiay: ket ti nagan ni inana Naama nga Ammonita.
Ket inaramidna daydi a dakes, agsipud ta saanna nga impapuso ti nagsapul ken Jehova.
Ket dagiti ar-aramid ni Roboam, umuna ken maudi, saanda aya a naisurat cadagiti historia da Semeias a mammadto, ken ni Iddo a macakita iti masacbayan, a mayannurot cadagiti paglagipan dagiti capounan
Ket adda idi gubgubat a cancanayon da Jeroboam ken Roboam.
Ket ni Roboam nakiturog cadagiti ammana, ket naitabon iti ili ni David: ket ni Abias nga anacna nagari iti saadna.
Ti panagari ni Abias; 
ti gubatna ken Jeroboam
Ti Israel maabac.
Iti maicasangapulo ket walo a tawen ni ari Jeroboam, nangrugi ni Abias a nagari iti Juda.
Tallo a tawen ti panagarina sadi Jerusalem: ket ti nagan ni inana Micaia nga anac a babai ni Uriel a taga Gabaa
Ket adda idi gubat da Abias ken ni Jeroboam.
Ket ni Abias kimmuyog iti gubat iti maysa a buyot dagiti natured a lallaki ti gubat, uppat a gasut a ribu met laeng dagiti napili a lallaki, ket ni Jeroboam inornosna ti gubat a maibusor kencuana iti walo gasut a ribu dagiti napili a lallaki a lallakida idi a mannacabalin ken mamaingel.
Ket ni Abias nagtacder idiay bantay Semaraim, nga adda idiay caturodan ti Efraim, ket kinunana, Denggennac, O Jeroboam ken amin nga Israel:
Saanyo aya nga ammo a ni Jehova intedna ti pagarian ti Israel ken David iti agnanayon, kencuana met laeng ken cadagiti annacna a lallaki iti pannacaaramat ti maysa a tulag ti asin?
Nupay casta ni Jeroboam nga anac a lalaki ni Nabat nga adipen ni Salomon nga anac a lalaki ni David timmacder, ket immalsa a maibusor ken apona.
Ket adda idi a naurnong kencuana dagiti awan cais-iscanna a lallaki, dakes a tattao, a pinapigsada dagiti bagbagida met laeng a maibusor ken Roboam nga anac a lalaki ni Salomon, idi ni Roboam agtutubo pay laeng ken nalucneng ti pusona, ket saanna a mabalin ti sumcad cadacuada.
Ket ita panunutenyo a sumcad ti pagarian ni Jehova iti ima dagiti annac a lallaki ni David; ket dacayo umariwecweccayo, ket adda cadacayo dagiti sinan-urbon a vacvaca a balitoc nga inaramid ni Jeroboam a maipaay a didiosyo.
Saanyo aya a pinagtalaw dagiti papadi ni Jehova, nga annac a lalaki ni Aaron, ken dagiti Levitas, ket nagaramidcayo cadagiti papadiyo a mayalubog iti cadawyan dagiti tattao cadagiti sabsabali a dagdaga
tapno ti uray siasino nga umay mangconsagrar ti bagina met laeng iti maysa nga urbon a vaca a lalaki ken pito a carnero a lallaki, mabalin nga isu met laeng ti padi cadagidiay a saan a dios.
Ngem no maipapan cadacami, ni Jehova ti Diosmi, ket isu saanmi a binaybay-an; ket adda cadacami dagiti papadi nga agannong ken Jehova, dagiti annac a lalaki ni Aaron, ken dagiti Levitas iti akemda:
Ket puuranda ken Jehova iti binigat ken minalem dagiti datdaton a mapuuran ken nabanglo nga incienso: ti tinapay ti pamarang ornosenda met iti rabaw ti nadalus a lamesaan; ket ti candelero a balitoc agraman cadagiti pagsilawanna tapno sigagangat iti tunggal rabii: ta aywananmi ti incumit ni Jehova a Diosmi; ngem dacayo isu binaybay-anyo.
Ket, adtoy, ti Dios adda cadacami iti pangolomi, ken dagiti papadina a siiiggem cadagiti tortororot a pangpatignay a pagunien iti nacadadanag a maibusor cadacayo
O annac ti Israel, dicayo gubaten ni Jehova, a Dios dagiti ammayo; ta dicayto mangabac.
Ngem ni Jeroboam imbaonna dagiti agsaneb a mapan iti licudanda: iti casta addada idi iti sango ti Juda, ket dagiti agsaneb addada iti licudda.
Ket idi a ti Juda timmallaw, adtoy, ti gubat adda iti sangoda ken iti licudanda; ket immawagda ken Jehova, ken dagiti papadi nagpagunida cadagiti tortororot.
Idin dagiti lallaki ti Juda nagriawda: ket idi dagiti lallaki ti Juda nagriawda naaramid a ni Jehova kinabilna ni Jeroboam ken amin nga Israel iti sango ni Abias ken ti Juda.
Ket dagiti annac ti Israel intarayanda iti sango ti Juda; ket ti Dios inyawatna ida iti imada.
Ket ni Abias ken dagiti tattaona pinatayda ida iti dackel a pannacapapatay: iti casta napasagda a napapatay iti Israel dagiti lima gasut a ribu cadagiti napili a lallaki.
Iti casta dagiti annac ti Israel napacumbabada iti daydi a tiempo, ket dagiti annac ni Juda nangabacda, agsipud ta nagtalecda ken Jehova, a Dios dagiti ammada.
Ket ni Abias kinamatna ni Jeroboam, ket innalana dagiti il-ili kencuana, ti Bet-el agraman il-ilina, ken Jesana agraman il-ilina, ken Efron agraman il-ilina.
Ket ni Jeroboam saanna a napasubli ti kinabilegna cadagiti al-aldaw ni Abias: ket ni Jehova kinabilna, ket isu natay.
Ngem ni Abias nagbalin a mannacabalin, ket nangasawa ti sangapulo ket uppat nga assawa a babbai, ket pinutotna ti duapulo ket dua nga annac a lallaki, ken sangapulo ket innem nga annac a babbai.
Ket ti matda cadagiti ar-aramid ni Abias, ken dagiti cababalinna, ken dagiti insasaona, naisuratda iti panglawlawag ni mammadto nga Iddo.
Ti naimbag a panagari ni Asa
Iti casta ni Abias nakiturog cadagiti ammana, ket isu intabonda iti ili ni David; ket ni Asa nga anacna a lalaki nagari iti saadna
Cadagiti al-aldawna ti daga nagtalna bayat iti sangapulo a tawen.
Ket ni Asa inaramidna daydi a naimbag ken nalinteg cadagiti mata ni Jehova a Diosna:
Ta iniccatna dagiti al-altar a gangannaet, ken dagiti nangato a disso, ket binuracna dagiti monmon, ket pinucanna dagiti Ashera,
Ket imbilinna iti Juda ti panagsapulda ken Jehova, a Dios dagiti ammada, ken ti panagsungpot iti linteg ken iti bilin.
Casta met nga iniccatna cadagiti amin a il-ili ti Juda dagiti nangato a disso ken dagiti ladawan ti init: ket ti pagarian natalna iti saclangna.
Ket binangonna dagiti il-ili a nasarikedkedan idiay Juda; ta ti daga natalna, ket awan ti gubatna cadagidi a tawtawen, agsipud ta ni Jehova nangted kencuana iti talna.
Ta kinunana iti Juda, Bangonentayo coma dagitoy nga il-ili, ket aramidentayo iti aglicmut cadacuada dagiti bacud, ken tortorre, ruruangan, ken balbalunet; ti daga adda pay laeng iti sangotayo, agsipud ta sinapultayo ni Jehova a Diostayo; isu nasapulantayo, ket isu intedna cadatayo ti talna iti amin a sikigan
Iti casta nagbangonda ken rimmang-ayda.
Ket ni Asa addaan idi iti maysa a buyot a nangawit cadagiti sarapa ken gayang, nagtaud iti Juda tallo a gasut a ribu; ken nagtaud iti Benjamin dagiti nangawit cadagiti calasag ken nangbiat cadagiti ba-i duagasut ket walopulo a ribu: amin dagitoy lallakida a mannacabalin ken mamaingel.
Ket rimmuar a maibusor cadacuada ni Zera nga Etiope a caduana ti maysa a buyot a sangaribu a ribu ken tallo gasut a luglugan, ket dimteng agingga iti Maresa.
Idin rimmuar ni Asa a sumabet kencuana, ket inornosda ti gubat idiay lobong ti Sefata idiay Maresa.
Ket ni Asa immawag ken Jehova a Diosna, ket kinunana, Jehova, awan ti sabali no di laeng sicsica ti macabadang iti nagbaetan ti mannacabalin ken daydiay nga awan pigsana: badangannacami, O Jehova a Diosmi; ta agtaleccami laeng kenca, let iti naganmo immaycami a maibusor itoy a kinaadu
O Jehova, sica ti Diosmi; dica ipalubos a ti tao mangabac a maibusor kenca.
Iti casta ni Jehova kinabilna dagiti Etiopes iti sango ni Asa, ken iti sango ti Juda; ket dagiti Etiopes nagtarayda.
Ket ni Asa ken dagiti tattao a naicuyog kencuana kinamatda ida agingga iti Gerar: ket dagiti Etiopes napasagda iti casta unay a nagadu a saanda a nabangonen dagiti bagida met laeng; ta nadadaelda iti sango ni Jehova, ken iti sango ti buyotna; ket innalada ti adu unay a samsam.
Ket kinabilda dagiti amin nga il-ili iti aglicmut iti Gerar; ta ti buteng ken Jehova immapay cadagidiay: ket sinamsamda dagiti amin nga il-ili; ta adu unay idi ti samsam cadagidiay.
Kinabilda met dagiti sapsapaw dagiti vacvaca, ket innalada dagiti carcanero a naruay, ken camcamello, ket sada nagsubli idiay Jerusalem.
Ket ti Espiritu ti Dios immapay ken Azarias nga anac a lalaki ni Obed:
Ket rimmuar a simmabet ken Asa, ket kinunana kencuana, Denggendac, Asa ken amin a Juda ken Benjamin: Ni Jehova adda cadacayo, bayat ti caaddayo kencuana; ket no isu ti sapulenyo, masaracanyonto ngem no isu ti baybay-anyo baybay-annacayto.
Nabayag a tiempo itan, nga awan iti Israel ti napaypayso a Dios, awan ti padi a mangisursuro, ken awan ti linteg:
Ngem idi iti pannacaparigatda isuda nagsublida ken Jehova a Dios ti Israel, ket nagsapulda kencuana, isu nasaracanda.
Ket cadagidi a tiempo awan ti talna iti daydi a rimmuar, wenno iti daydi a simrec; no di ket dackel a pannacariribuc cadagiti amin nga agnaed cadagiti dagdaga.
Ket nawarada a nasayyasayya, ti nacion, ket ti ili a maibusor iti; ta ti Dios riniribucan ida iti amin a pacarigtan.
Ngem bumilegcayo, ket dicayo ipalubos a cumapuy dagiti im-imayo; ta ti aramidyo magungunaanto.
Ket idi nangngeg ni Asa dagitoy a sasao ken padto ni Obed a mammadto timmured, ket iniccatna dagiti kinarimon iti amin a daga ti Juda ken Benjamin, ken cadagiti il-ili nga innalana idi iti caturodan ti Efraim, ket pinabarona ti altar ni Jehova, nga adda idi iti sango ti balcon ni Jehova.
Ket inurnongna ti amin a Juda ken Benjamin, ken dagidiay a naggangannaet cadacuada a naggapu iti Efraim ken Manases, ken naggapu iti Simeon: ta timmabunoda kencuana a pimmanaw iti Israel iti nawadwad, idi nakitada a ni Jehova a Diosna adda idi kencuana.
Iti casta nagurnongda a nagtitipon idiay Jerusalem iti maicatlo a bulan, iti maicasangapulo ket lima a tawen ti panagari ni Asa.
Ket nagidatonda ken Jehova iti daydi nga aldaw iti samsam nga incuyogda pito gasut a vacvaca ken pito ribu a carcarnero.
Ket nakitulagda iti panagsapulda ken Jehova, a Dios dagiti ammada, iti amin a pusoda ken amin a cararuada;
Ket nagtutulagda a ti siasinoman a di agsapul ken Jehova, a Dios ti Israel, mapapatay coma, bassit, man wenno dackel, lalaki man wenno babai.
Ket nagsapatada ken Jehova iti natbag a timec, ken iti panagriaw, ken agraman cadagiti tortororot, ken agraman cadagiti cornetas.
Ket ti amin a Juda nagrag-o iti maipapan iti sapata; ta nagsapatada idi iti amin a pusoda; ket nagsapulda kencuana iti amin a tarigagayda; ket isu nasaracanda: ket ni Jehova intedna cadacuada ti talna ti aglicmut.
Ket castamet ni Maaca nga ina ni ari Asa isu iniccatna iti kinareina, gapu ta isu nagaramid iti maysa a nacarimrimon a ladawan a maipaay iti maysa nga Ashera; ket ni Asa pinucanna ti ladawanna ket pinagbalinna a tapoc, ket pinuuranna idiay waig a Cedron.
Ngem dagiti nangato a disdisso saanda a naiccat iti Israel: nupay casta ti puso ni Asa naimbag unay cadagiti amin nga al-aldawna.
Ket isu inserrecna iti balay ni Jehova dagiti banbanag nga impaay ni amana, ken dagiti banbanag nga isu met laeng impaayna, pirac ken balitoc, ken al-alicamen.
Ket awanen idi ti gubat inggana iti maicatlopulo ket lima a tawen ti panagari ni Asa.
Iti maicatlopulo ken innem a tawen ti panagari ni Asa, ni Baasa nga ari ti Israel simmang-at a bumusor iti Juda, ket binangonna ti Rama, tapno dina palubosan ti uray maysa a rumuar wenno mapan ken Asa nga ari ti Juda.
Idi a casta ni Asa innalana ti pirac ken balitoc a naggapu cadagiti gamgameng ti balay ni Jehova, ken iti balay ti ari, ket impaw-itna ken Ben-adad nga ari ti Siria, nga agnaed sadi Damasco, a kinunana,
Adda maysa a panagcappia caniac ken sica, cas adda idi ken ni amac ken ni amam: adtoy, ipaw-itco kenca ti pirac ken balitoc; inca, dadaelem ti nakinomoam ken Baasa nga ari ti Israel, tapno isu pumanaw caniac.
Ket ni Ben-adad impangagna ni ari Asa, ket imbaonna dagiti capcapitan dagiti buyotna a bumusor cadagiti il-ili ti Israel, ket kinabilna ti Ijon, ken ti Dan, ken ti Abel-maim, ken amin nga il-ili ti Neftali a pagidulinan.
Ket naaramid, idi a ni Baasa nangngeganna, binay-anna a bangonen ti Rama, ket impalubosna ti panagsardeng ti aramidna.
Idi a casta ni ari Asa incuyogna ti amin Juda; ket isuda binunagda dagiti batbato ti Rama, ken ti taricayona, a pinangbangon ni Baasa; ket binangonna cadagitoy ti Gibaa ken ti Mizpa.
Ket iti daydi a tiempo ni Hanani a macakita iti masacbayan immay ken Asa nga ari ti Juda, ket kinunana kencuana, Agsipud ta nagtalecca iti ari ti Siria, ket saanca a nagtalec ken Jehova a Diosmo, gapuna a ti buyot ti ari ti Siria nacatalaw ita imam.
Dagiti Etiopes ken dagiti Libios saanda aya idi a maysa a dackel a buyot, agraman luglugan ken lallaki nga agcabayo iti dackel a kinaruay
nupay casta agsipud ta nagtalecca ken Jehova, inyawatna ida iti imam.
Ta dagiti mata ni Jehova mapanda nga agsublisubli iti amin a lubong, tapno isu agparang a napigsa a bumadang cadagidiay a ti pusoda napalungdo a maiturong kencuana
Iti daytoy inaramidmo a simamaag; ta manipud ita addanto gubgubatmo.
Idin ni Asa nagpungtot iti macakita ti masacbayan, ket incabilna iti balay a pagbaludan; ta isiu adda a sirurungsot gapu itoy a banag, 
ket ni Asa pinarparigatna ti dadduma cadagiti tattao iti daydi met laeng a tiempo.
Ket, adtoy, dagiti ar-aramid ni Asa, umuna ken maudi, naisuratda iti libro dagiti ar-ari ti Juda ken Israel.
Ket iti maicatlopulo ket siam a tawen ti panagarina, ni Asa nagsakit cadagiti sacana; ket ti sakitna nacaro unay: nupay casta iti panagsakitna saan a nagsapul ken Jehova, no di ket cadagiti mangngagas.
Ket ni Asa nakiturog cadagiti ammana, ket natay iti maicapat a pulo ket maysa a tawen ti panagarina.
Ket isu intabonda cadagiti cucuana a tanem a kinalina a maipaay kencuana met laeng iti ili ni David, ket impaiddada iti iddana a napno cadagiti bangbanglo ken nadumaduma a kita dagiti recrecado a naisagana iti pannacaaramat ti kinalaing dagiti agar-aramid ti bangbanglo: ket inaramidda ti dackel unay a pannacapuur a maipaay kencuana.
Ket ni Josafat nga anacna a lalaki nagari iti saadna, ket pinapigsana ti bagina met laeng a maibusor iti Israel.
Ket incabilna dagiti soldados cadagiti amin nga il-ili a nasarikedkedan iti Juda, ket insaadna dagiti buybuyot nga agbantay idiay daga a Juda, ken cadagiti il-ili ti Efraim, nga innala idi ni Asa nga amana.
Ket ni Jehova adda idi ken Josafat, agsipud ta isu nagna cadagiti umuna a dalan ni amana a David, ket saan a nagsapul cadagiti Baales,
No di ket nagsapul iti Dios ni amana, ket nagna cadagiti bilbilinna, ken saan a mayannurot cadagiti ar-aramid ti Israel.
Gapuna a ni Jehova pinatibkerna ti pagarian iti imana; ket amin a Juda insangpetna ti buis ken Josafat; ket adda idi kencuana kinabacnang ken dayaw a naruay.
Ket ti pusona naipangato cadagiti dalan ni Jehova: ket maysapay iniccatna dagiti nangato a disdisso ken dagiti Ashera iti Juda.
Casta met iti maicatlo a tawen ti panagarina imbaonna dagiti pangpangol-cenna, a da met laeng Benhail, Obdias, ken Zacarias, Natanael, ken ni Mikeas, a mangisuro cadagiti il-ili ti Juda;
Ket caduada dagiti Levitas a da met laeng Semeias, Natanias, ken Zebadias, Asael, Semiramot, ken Jonatan, Adonias, Tobias, ken ni Tobadonias, a Levitas, ken caduada da Elisama ken ni Joram, a padi.
Ket nangisuroda idiay Juda, a siaadda idi cadacuada ti libro ti linteg ni Jehova; ket napanda cadagiti amin nga il-ili ti Juda, ket nangisuroda cadagiti tattao.
Ket ti buteng ken Jehova natnag cadagiti amin a pagarian dagiti dagdaga nga adda idi ti aglicmut iti Juda, tapno iti casta saanda a nanggubat iti maibusor ken Josafat.
Ket ti dadduma cadagiti Filisteos inyegda ken Josafat dagiti sagsagut, ken pirac a pagbuis; dagiti taga Arabia inyegda met kencuana dagiti ar-arban, a pito ribu ket pito gasut a carcarnero a lallaki, ken pito ribu ket pito gasut a calcalding a lallaki.
Ket ni Josafat bimmileg iti napalalo; ket idiay Juda binangonna dagiti castillos ken il-ili a pagidulinan.
Ket adda idi dagiti adu unay nga ar-aramidna cadagiti il-ili ti Juda; ken lallaki ti gubat, lallaki a mannacabalin ken mamaingel idiay Jerusalem.
Ket daytoy ti panagbilang cadacuada idi a mayannurot cadagiti balbalay dagiti ammada: Iti Juda, dagiti capcapitan dagiti rinibu: ni Adna a capitan, ket caduana dagiti lallaki a mannacabalin ken mamaingel, tallo gasut a ribu;
Ket ti sumaganad kencuana ni Johanan a capitan, ket caduana ti duagasut ket walopulo a ribu;
Ket ti sumaganad kencuana ni Amasias nga anac a lalaki ni Zicri, isu a nangipaay a siaayat ti bagina met laeng ken Jehova, ket caduana ti duagasut a ribu cadagiti lallaki a mannacabalin ken mamaingel.
Ket iti Benjamin: ni Eliada a lalaki a mannacabalin ken maingel, ket caduana ti duagasut a ribu a siiigam iti ba-i ken calasag;
Ket ti sumaganad kencuana ni Jozabad, ket caduana ti sangagasut ket walopulo a ribu a sisasagana a maipaay iti gubat.
Dagitoy isuda dagiti nagservi iti ari, sabali laeng dagidiay nga incabil ti ari cadagiti il-ili a nasarikedkedan iti amin a Juda.
Ti panagnomo ni Josafat ken Acab
Ket ni Josafat addaan idi iti kinabacnang ken dayaw a naruay; ket nakinomo ken Acab.
Ket calpasan dagiti dadduma a tawtawen simmalog ken Acab idiay Samaria
Ket ni Acab pinartina ti nawadwad a carcarnero ken vacvaca a maipaay kencuana, ken maipaay cadagiti tattao a naicuyog kencuana, ket tinignayna a cumuyog kencuana a sumang-at idiay Ramotgalaad.
Ket ni Acab nga ari ti Israel kinunana ken Josafat nga ari ti Juda, Cumuyogcanto caniac a mapan idiay Ramot-galaad
Ket isu simmungbat kencuana, Siac caslaac la kenca, ti ilic cas la iti ilim; ket makicuyogcamto kenca iti gubat.
Ket ni Josafat kinunana iti ari ti Israel, Agdawatac kenca, umumanta nga umuna iti sao ni Jehova.
Idi a casta ti ari ti Israel tiniponna dagiti mammadto, nga aguppat a gasut a lallaki, ket kinunana cadacuada, Dacami incaminto aya idiay Ramot-galaad a gumubat, wenno baybay-ac
ket isuda kinunada, Sumang-atca; ta ti Apo isu ti yawatnanto iti ima ti ari.
Ngem ni Josafat kinunana, Awan ti sabali aya ditoy a maysa a mammadto ni Jehova, tapno umumantayo kencuana.
Ket ti ari ti Israel kinunana ken Josafat, Adda pay maysa a lalaki isu a pacaumanantayo ken Jehova: ngem isu cagurgurac; ta isu saan a mangipadto iti naimbag a maipaay caniac, no di laeng dakes; isu ni Mikeas nga anac a lalaki ni Imla
Ket ni Josafat kinunana, Di coma saoen ti ari ti casta.
Idi casta ti ari ti Israel nangayab iti maysa nga agturay, ket kinunana, Yegmo ditoy a madardaras ni Mikeas nga anac a lalaki ni Imla.
Ket ti ari ti Israel ken ni Josafat nga ari ti Juda agtutugawda a maysa ken maysa iti tronoda, a sicacawesda cadagiti lambonda, ket agtugtugawda iti maysa a nawayang a disso iti sercan ti ruangan ti Samaria; ket amin dagiti mammadto addada nga agpadpadto iti sangoda.
Ket ni Sedekias nga anac a lalaki ni Kenaana nangaramid cadagiti sinan-sara a landoc, ket kinunana, Castoy ti kinuna ni Jehova, Iti pannacaaramat dagitoy sica sunsunemto dagiti Siros, agpapan maibusda.
Ket amin dagiti mammadto impadtoda ti casta, a kinunada, Sumang-atca sadi Ramot-galaad, ket agrangayca; ta ni Jehova isu ti yawatnanto iti ima ti ari.
Ket ti babaonen a napan nangayab ken Mikeas nagsao kencuana, a kinunana, Adtoy, dagiti sasao dagiti mammadto ipalawagda ti naimbag iti ari iti maymaysa a ngiwat: agdawatac kenca, ti saom coma cas la iti sao ti maysa cadacuada, ket agsaoca iti naimbag.
Ket idi isu nacagteng iti ari, ti ari kinunana kencuana, Mikeas, mapancaminto sadi Ramot-galaad a gumubat, wenno baybay-acto
Ket isu kinunana, Sumang-atca ket agrangayca; ket mayawatdanto iti imam.
Ket ti ari kinunana kencuana, Mamin-ano a daras a sapata-acto kenca tapno awan ibagam caniac no saan a ti pudno iti nagan ni Jehova?
Ket isu kinunana, Siac nakitac amin nga Israel a nawarawara iti rabaw dagiti banbantay, a cas carcarnero nga awananda iti pastor: ket ni Jehova kinunana, Dagitoy awan apoda; agsubli coma ti tumunggal lalaki iti balayna a sitatalna.
Ket ti ari ti Israel kinunana ken Josafat, Diac kinuna kenca nga isu saan a mangipadto ti naimbag a maipaay caniac, no di laeng dakes?
Ket ni Mikeas kinunana, Gapuna a denggem ti sao ni Jehova: Siac nakitac ni Jehova a situtugaw iti tronona, ket amin a buyot ti langit sitatacder iti macanawanna ken iti macatigidna.
Ket ni Jehova kinunana, Siasino ti mangallilaw ken Akab nga ari ti Israel tapno isu sumang-at ket mapasag sadi Ramot-galaad
Ket ti maysa nagsao a kinunana ti castoy, ket ti sabali kinunana ti casdiay.
Ket rimmuar ti maysa nga espiritu, ket nagtacder iti sango ni Jehova, ket kinunana, Siac isu allilawecto
Ket ni Jehova kinunana kencuana, Iti ania?
Ket isu simmungbat, Siac rumuaracto, ket agbalinacto a maysa a naulbod nga espiritu iti ngiwat ti amin dagiti mammadtona
Ket isu kinunana, Siac allilawem, ket isu pagballigiem met: rumuarca, ket aramidem ti casta.
Ita ngarud, adtoy, ni Jehova nangicabil ti maysa a naulbod nga espiritu iti ngiwat ti amin dagitoy mammadtom; ket ni Jehova impalawagna ti dakes a maipanggep kenca.
Idi a casta ni Sedekias nga anac ni Kenaana immasideg, ket kinabilna ni Mikeas iti pingpingna, ket kinunana, Sadino ti nagnaan ti espiritu ni Jehova a naggapu caniac tapno agsao kenca?
Ket ni Mikeas kinunana, Adtoy, makitamto iti daydiay nga aldaw, intono sica mapanca iti uneg ti maysa a nauneg a siled tapno aglemmengca.
Ket ti ari ti Israel kinunana, Alaem ni Mikeas, ket isu isublim ken Amon a gobernador ti ili, ken ni Joas nga anac ti ari;
Ket cunam, Castoy ti cuna ti ari, Icabilmo daytoy a tao iti pagbaludan, ket isu pacanem iti tinapay ti pammarigat ken iti danum ti pammarigat agpapan yaayco a sitatalna.
Ket ni Mikeas kinunana, No sica agsublicanto uray caano a sitatalna, ni Jehova saan a nagsao iti pannacaaramatco
Ket isu kinunana, Denggenyo, dacayo nga umili, dacayo amin.
Iti casta ti ari ti Israel ken ni Josafat nga ari ti Juda simmang-atda sadi Ramot-galaad.
Ket ti ari ti Israel kinunana ken Josafat, Manglimlimoacto, ket innac iti paggubatan; ngem sica icabilmo dagiti lambonmo
Iti casta ti ari ti Israel nanglimlimo, ket napan iti paggugubatan.
Ket ti ari ti Siria nagbilin idi cadagiti capcapitan dagiti lugluganna, a kinunana, Dicayo gubaten ti uray bassit uray dackel, no di laeng ti ari ti Israel.
Ket naaramid, idi a dagiti capcapitan dagiti luglugan nakitada ni Josafat, nga isuda kinunada, Isu ti ari ti Israel
Gapuna nga isuda nagbawingda a gumubat kencuana: ngem ni Josafat nagickis, ket tinulongan ni Jehova; ket ti Dios tinignayna ida a pumanaw kencuana.
Ket naaramid, idi a dagiti capcapitan dagiti luglugan nakitada a saan nga isu ti ari ti Israel, nga isuda nagbawingda iti panagcamat kencuana.
Ket maysa a lalaki imbiatna ti panana nga impasacsac, ket nasugatna ti ari ti Israel iti baet ti nagsaipan ti cabal: gapuna a kinunana iti agpaguyod ti luganna, Ibawingmo ta imam, ket ipannac iti ruar ti buyot; ta nasugatanac iti nasaem.
Ket ti panaggubat rimmaba iti daydi nga aldaw: nupay casta ti ari nasadag iti luganna a bumusor cadagiti Siros; agingga iti cas la horas ti rumabii; ket natay iti ilelennec ti init.
Ket ni Josafat nga ari ti Juda nagsubli a sitatalna iti balayna idiay Jerusalem.
Ket ni Jehu a macakita iti masacbayan anac ni Hanani napan simmabet kencuana, ket kinunana ken ari Josafat, Tulongam aya dagiti managdacdakes, ken ayatem dagidiay a gumura ken Jehova
gapu itoy a banag ti pungtotnga aggapu iti sango ni Jehova, adda iti rabawmo.
Nupay casta dagiti naimbag a banbanag masaracanda kenca, iti dayta a panangiccatmo cadagiti Asherot iti daga, ket impapusom ti agsapul iti Dios.
Ket ni Josafat nagnaed idiay Jerusalem: ket rimmuar manen iti nagtengngaan dagiti tattao manipud Beer-seba inggana iti caturodan ti Efraim, ket pinasublina ida ken Jehova, a Dios dagiti ammada.
Ket insaadna dagiti oc-ocom iti daga iti naglas-ud cadagiti amin nga il-ili a nasarikedkedan iti Juda, iti ili ken ili,
Ket kinunana cadagiti oc-ocom, Otobenyo ti aramidenyo: ta dicayo agocom a gapu iti tao, no di ket gapu ken Jehova; ket isu adda cadacayo iti panangocom.
Ita ngarud adda coma cadacayo ti buteng ken Jehova; aluadanyo ket aramidenyo, ta awan ti kinadangkes ken Jehova a Diostayo, wenno panangidaduma iti kinatao, wenno panangawat iti panocsoc.
Maysa pay idiay Jerusalem insaad ni Josafat dagiti Levitas ken papadi, ken pangpangoloen dagiti balbalay dagiti amma iti Israel, maipaay nga agannong iti panangocom ni Jehova ken cadagiti supsupiat
Ket nagsublida sadi Jerusalem.
Ket imbilinna cadacuada, a kinunana, Castoy ti aramidenyonto iti panagbuteng ken Jehova a matalec ken buyogen ti puso a napalungdo.
Ket uray caano nga idadatengto cadacayo ti uray ania a suppiat nga aggapu cadagiti cacabsatyo nga aggapu cadagiti cacabsatyo nga agnaed cadagiti il-ilida, iti baet ti dara ken dara; iti baet ti linteg ken bilin, iti baet dagiti al-alagaden ken anannuroten, bagbagaanyonto ida, tapno dida macabasol ken Jehova, ket iti casta saan a dumteng ti pungtot cadacayo ken cadagiti cacabsatyo: daytoy aramidenyo ket dicayto macabasol.
Ket, adtoy, ni Amarias a canga toan a padi isu ti mangimaton cadacayo cadagiti amin a pangpanggep a maipapan ken Jehova; ket ni Zebadias nga anac a lalaki ni Ismael, nga agturay iti balay ti Juda, ti mangimaton cadacayo cadagiti amin a pangpanggep a maipapan iti ari: casta met dagiti Levitas agakemdanto iti saclangyo
Agaramidcayo a sikikired, ket sapay coma ta ni Jehova adda cadagiti naimbag.
Ni Josafat dawatenna ti badang a maibusor iti Moab ken Ammon
Ket ti Moab ken Ammon masamsamda
Ti panagnomo da Josafat ken Ocozias.
Ket naaramid iti calpasan daytoy, a dagiti annac ti Moab, ken dagiti annac ti Ammon, ken cacayongda ti dadduma cadagiti Ammonitas immayda nakigubat a maibusor ken Josafat.
Idin immay ti dadduma nga imbagada ken Josafat a kinunada, Umayen ti umariwecwec a maibusor kenca naggapu iti ballasiw ti baybay nanipud iti Siria; ket adtoy, addada idiay Hasason-tamar (isu ti Engedi met laeng).
Ket ni Josafat nagbuteng, ket impamaysana ti bagina nga agsapul ken Jehova; ket inwarragawagna ti maysa a panagayunar iti amin a Juda.
Ket ti Juda naguornongda a sangsangcatipon nga agsapul iti badang nga aggapu ken Jehova: naggapu met laeng cadagiti amin nga il-ili ti Juda immayda a nagsapul ken Jehova.
Ket ni Josafat nagtacder iti gimong ti Juda ken Jerusalem idiay balay ni Jehova, iti sango ti baro a paraangan;
Ket kinunana, O Jehova, a Dios dagiti ammami, saanca aya a Dios sadi langit
ket saanca aya nga agturay cadagiti amin a pagarian dagiti nasnacion
ket ti imam napigsa ken mannacabalin, tapno awan ti macabalin a sumcad kenca.
O Diosmi, saanmo aya a pinagtalaw dagiti agnaed itoy a daga iti sango ti ilim nga Israel, ket intedmo cadagiti putot ni Abraham a gayyemmo iti agnanayon?
Ket isuda nagnaedda kencuana ket imbangonandaca kencuana ti maysa a santuario gapu iti naganmo, a kinunada,
No ti dakes dumteng cadacami, ti campilan, ti pannacaocom, wenno ti angol, wenno ti bisin, agtacdercamto iti sango iti daytoy a balay, ken iti sangoanam (ta ti naganmo adda iti daytoy a balay), ket umkiscamto kenca iti pacarigatanmi, ket sica denggemto ket ispalennacamto.
Ket ita, adtoy, dagiti annac ti Ammon, ken Moab, ken bantay Seir, isuda a saanmo a pinalubosan idi a sillongen ti Israel, idi rimmuarda iti daga ti Egipto, no di ket binay-anda ida, ket saanda ida a dinadael;
Adtoy, ti pannangsubalitda cadacami, ta umaydacami pagtalawen iti cucuam nga intedmo cadacami a tawiden.
O Diosmi, saanmonto aya ida nga ocomen
ta awan ti pannacabalinmi a bumusor itoy dackel a buyot nga umay a maibusor cadacami; dicami met ammo no ania coma ti aramidenmi: no di ket dagiti matami addada a situturong kenca.
Ket amin a Juda nagtacder iti sangoanan ni Jehova, agraman cadagiti babassitda, dagiti assawada, ken dagiti annacda.
Idin immapay ti Espiritu ni Jehova ken Jahaziel nga anac a lalaki ni Zacarias, nga anac a lalaki ni Banaias, nga anac a lalak ni Jeiel, nga anac a lalaki ni Matanias, a Levita, cadagiti annac a lallaki ni Asaf, iti tengnga ti gimong;
Ket kinunana, Denggenyo, amin a Juda, ken dacayo nga agnaed iti Jerusalem, ken sica ari Josafat: Castoy ti cuna ni Jehova cadacayo: Dicayo agbuteng, ken dicayo met agcullayaw gapu itoy umariwecwec; ta ti gubat saanyo a cucua, no di ket cucua ti Dios.
Intono bigat sumalogcayo a maibusor cadacuada: adtoy, umayda iti sang-atan ti Sis; ket masaracanyonto ida iti pungto ti lobong, iti sango ti let-ang ti Jeruel.
Saanyonto a masapul ti gumubat itoy a bacal; agurnongcayo, agtacdercayo a sitatalna, ket kitaenyo ti panangisalacan ni Jehova cadacayo, O Juda ken Jerusalem; dicayo agbuteng, dicayo met agcullayaw: intono bigat incayo bumusor cadacuada; ta ni Jehova cumuyog cadacayo.
Ket ni Josafat incul-obna ti olona a ti rupana agingga iti daga; ket amin a Juda ken dagiti agnaed ti Jerusalem nagpaclebda iti saclang ni Jehova, a sicacararag ken Jehova.
Ket dagiti Levitas, cadagiti annac dagiti Coatitas, ken cadagiti annac dagiti Coreitas, nagtacderda nga agdayaw ken Jehova, a Dios ti Israel iti natbag unay a timec.
Ket bimmangonda a nasapa iti bigat, ket napanda idiay let-ang ti Tecoa: ket idi napanda, ni Josafat nagtacder ket kinunana, Denggendac, O Juda ken dacayo nga agnaed iti Jerusalem: mamaticayo ken Jehova a Diosyo, iti casta mapatibkercayto; patienyo dagiti mammadtona, iti casta rumang-aycayto.
Ket idi isu nakiuman cadagiti tattao, tinudinganna dagidiay a mangcanta coma ken Jehova, ken mangted ti panagdayaw iti nasantoan nga ornos, idi mapanda iti sango ti buyot, ket cunaenda, Agyamancayo ken Jehova; ta ti kinamanangngaasina agpaut iti agnanayon.
Ket idi nangrugida nga agcanta ken agdayaw, Ni Jehova insaadna dagiti agsaneb a maibusor cadagiti annac ti Ammon ken ti Moab, ken bantay Seir, isuda nga immay idi a maibusor iti Juda: ket nacabilda.
Ta dagiti annac ti Ammon ken ti Moab nagtacderda a maibusor cadagiti agnaed idiay bantay Seir tapno papatayen ken dadaelenda ida nga ikisap: ket idi nagibusda dagiti agnaed idiay Seir, tunggal maysa nakitinnulong a mangdadael iti sabali.
Ket idi ti Juda simmangpet iti torre a pagwanawanan idiay let-ang kinitada ti umariwecwec; ket adtoy, isuda bangbangcayda a napasag iti daga, ket awan idi ti nacatalaw.
Ket idi ni Josafat ken dagiti tattaona immayda agsamsam cadacuada, nasaracanda cadacuada iti nawadwad a kinabacnang, ken bagbagi a natay, ken napateg nga alhajas, isu nga iniccatda tapno maipaay cadacuada met laeng, ti ad-adu ngem iti cabaelanda nga awiten; ket tallo nga al-aldaw idi iti panagal-alada iti samsam, ta casta unay a nagadu.
Ket ti maicapat nga aldaw nagurnongda idiay lobong a Beraca; gapu ta sadiay binenditoda ni Jehova: gapuna a ti nagan dayta a lugar nagaladan iti lobong a Beraca agingga itoy nga aldaw.
Idin nagsublida, tunggal lalaki ti Juda ken Jerusalem, ket ni Josafat iti sangoananda, tapno mapan manen idiay Jerusalem a buyogen ti rag-o; ta ni Jehova pinagrag-ona ida iti ngatoen dagiti cabcabusorda.
Ket dimtengda idiay Jerusalem agraman cadagiti salsalterio ken ararpa ken tortororot, agingga iti balay ni Jehova.
Ket ti buteng ken Jehova adda idi cadagiti amin a pagpagarian dagiti dagdaga, idi nangngegda a ni Jehova nakigubat a maicaniwas cadagiti cabcabusor ti Israel.
Iti casta ti pagturayan ni Josafat natalna idi; ta ti Diosna intedna kencuana ti talna iti aglicmut.
Ket ni Josafat nagari iti Juda: ket tallopulo ket lima ti tawenna idi nangrugi nga agari; ket isu nagari bayat iti duapulo ket lima a tawen sadi Jerusalem, ket ti nagan ni inana Azuba nga anac a babai ni Silhi.
Ket isu nagna iti dalan ni Asa nga amana; ket isu saan a simmina iti daydiay, nga inaramidna daydi a nalinteg cadagiti mata ni Jehova.
Nupay casta dagiti nangato a disdisso saanda a naiccat; ket di pay met insinggalut dagiti tattao dagiti puspusoda iti Dios dagiti ammada.
Ket ti matda cadagiti ar-aramid ni Josafat, umuna ken maudi, adtoy, naisurat iti historia ni Jehu nga anac a lalaki ni Hanani, a nailanad iti libro dagiti ar-ari ti Israel.
Ket calpasan daytoy ni Josafat nga ari ti Juda timmipon ken Ocozias nga ari ti Israel; isu met laeng ti nagaramid a sidadangkes unay:
Ket timmipon kencuana tapno agaramid cadagiti sasacayan a mapan idiay Tarsis; ket inaramidda dagiti sasacayan idiay Esion-geber.
Idin ni Eliezer nga anac a lalaki ni Dodava a taga Mareosat nagpadto ti maicaniwas ken Josafat, a kinunana, Agsipud ta timmiponca ken Ocozias, ni Jehova dinadaelna dagiti ar-aramidmo
Ket dagiti sasacayan narba, tapno saanda a nacapan idiay Tarsis.
Panagari ni Joram
Ket ni Josafat nakiturog cadagiti ammana, ket isu naitabon a naidinna cadagiti ammana iti ili ni David nga amana, ket ni Joram nga anacna nagari iti saadna.
Ket isu adda idi cacabsatna, dagiti annac a lallaki ni Josafat: da Azarias, Jehiel, ken Zacarias, ken Azarias, Micael, ken ni Sefatias; amin dagitoy annac ni Josafat nga ari ti Israel.
Ket ni amada intedna cadacuada dagiti dadackel a sagsagut, iti pirac, ken balitoc, ken cucua a napateg, agraman il-ili a nasarikedkedan idiay Juda: ngem ti pagarian intedna ken Joram, gapu ta isu ti inauna a nayanac.
Idin ni Joram naipangato iti pagarian ni amana, ket pinapigsana ti bagina met laeng, pinatayna amin a cacabsatna iti campilan, ken dadduma pay cadagiti pangpangoloen ti Israel.
Ket ni Joram agtawen iti tallopuloket dua idi nangrugi a nagari; ket nagari bayat ti walo a tawen idiay Jerusalem.
Ket nagna iti dalan dagiti ar-ari ti Israel, a cas iti inaramid idi ti balay ni Acab:ta maysa nga anac ni Acab isu idi ti asawana; ket inaramidna daydi a dakes iti imatang ni Jehova.
Nupay casta ni Jehova saanna a kinayat a dinadael ti balay ni David, a gapu iti tulag nga inaramidna idi ken David, ken cas incarina kencuana ti panangtedna kencuana ken cadagiti annacna iti maysa a silaw iti agnanayon.
Cadagiti al-aldawna ti Edom immalsa nanipud iti babaen ti panangituray ti Juda, ket nangisaad iti ari cadacuada met laeng.
Idin ni Joram nagna agraman cadagiti capcapitanna ken isu-amin dagiti lugluganna: ket timmacder iti rabii, ket kinabilna dagiti Edomitas, a nanglacub iti aglicmut kencuana, ken dagiti capcapitan dagiti luglugan.
Casta ti yaalsa ti Edom nanipud iti babaen ti panangituray ti Juda inggana iti daytoy nga aldaw: idin ti Libna immalsa idi met laeng a tiempo, manipud iti babaen ti panangiturayna, agsipud ta binay-anna ni Jehova, a Dios dagiti ammana.
Maysa pay inaramidna dagiti nangato a disdisso cadagiti banbantay ti Juda, ket pinagbalangcantisna dagiti agnaed idiay Jerusalem, ket inyawawanna ti Juda.
Ket immay kencuana ti maysa a surat a naggapu ken Elias a mammadto, a kinunana, Castoy ti cuna ni Jehova, a Dios ni David nga amam, Agsipud ta saanca a nagna cadagiti daldalan ni Josafat nga amam, wenno cadagiti daldalan ni Asa nga ari ti Juda.
No di ket nagnaca iti dalan dagiti ar-ari ti Israel, ket pinagbalangcantismo ti Juda ken dagiti agnaed idiay Jerusalem, a mayannurot iti inaramid ti balay ni Acab, ken casta met a pinataymo dagiti cacabsatmo a lallaki dita balay ni amam, isuda a naimimbagda ngem sica:
Adtoy, ni Jehova cabilennanto iti dackel a didigra dagiti tattaom, dagiti annacmo, ken dagiti assawam, ken ti amin a cucuam;
Ket addanto dackel a sakitmo a gapu iti panagsakit dagiti lalaemmo, inggana iti di matnag iti ruar dagiti lalaemmo, iti inaldawaldaw a gapu iti sakitmo.
Ket ni Jehova riniingna a maibusor ken Joram ti nakem dagiti Filisteos, ken dagiti Arabes nga adda iti sibay dagiti Etiopes:
Ket simmang-atda a maibusor iti Juda, ket dinuclosda, ket innalada ti amin a cucua a nabirucanda iti balay ti ari, ken castamet dagiti annacna ken dagiti assawana; tapno iti casta awan a pulos ti matda kencuana nga anac a lalaki no di laeng ni Joacaz, a caubingan cadagiti annacna a lallaki.
Ket calpasan amin daytoy ni Jehova kinabilna dagiti lalaemna iti maysa a sakit a saan maagasan.
Ket naaramid idi naglabas ti tiempo iti calpasan ti dua a tawen a dagiti lalaemna natnagda iti ruar a gapu iti sakit, ket isu natay a gapu cadagiti nacaro a sakitna
Ket ti ilina saanna nga inaramid ti pannacapuur a maipaay kencuana a cas ti pannacapuur dagiti ammana.
Agtawen idi iti tallopulo ket dua idi nangrugi a nagari, ket nagari idiay Jerusalem bayat iti walo a tawen: ket simmina a saanda nga impatpateg; ket intabonda iti ili ni David, ngem saan a cadagiti tanem dagiti ar-ari.
Panagari ni Ocozias
Ket dagiti agnaed idiay Jerusalem pinagarida ni Ocozias nga inaudi nga anac a lalaki ti ari iti saadna; ta ti buyot dagiti lallaki a kimmuyog idi cadagiti Arabes iti pacarso pinatayda idi amin dagiti annac a lallaki a calallacayan
Iti casta ni Ocozias nga anac a lalaki ni Joram nga ari ti Juda nagari.
Ni Ocozias agtawen idi iti uppat a pulo ket dua idi nangrugi a nagari; ket nagari iti macatawen idiay Jerusalem, ket ti nagan idi ni inana Atalia nga anac a babai ni Omri.
Casta met nga isu nagna cadagiti daldalan ti balay ni Acab; ta ni inana ti namagbaga kencuana iti panagar-aramidna a sidadangcoc.
Ket isu inaramidna daydi a dakes iti imatang ni Jehova, cas inaramid idi ti balay ni Acab, ta isuda idi dagiti mamalbalacad kencuana agpapan iti pannacadadaelna.
Isu nagna met a mayannurot iti balacadda, ket nakicuyog a napan ken ni Joram nga anac ni Acab nga ari ti Israel iti gubat a maibusor ken ni Hazael nga ari ti Siria idiay Ramot-galaad: ket dagiti Siros sinugatda ni Joram.
Ket isu nagsubli idiay Jezreel tapno maagasan cadagiti sugsugatna a gapuananda kencuana idiay Rama, idi nakigubat a maibusor ken ni Hazael nga ari ti Siria
Ket ni Azarias nga anac ni Joram nga ari ti Juda simmalog idi a mangkita ken ni Joram nga anac ni Acab idiay Jezreel, agsipud ta masakit idi.
Ket ti pannacadadael ni Ocozias gapu idi iti Dios, gapu ta napan ken Joram: ta idi immayen, isu nakicuyog ken Joram a napan bimmusor ken Jehu nga anac a lalaki ni Nimsi, isu a pinulutan idi ni Jehova a mangpucaw iti balay ni Acab.
Ket naaramid idi ni Jehu tungpalenna ti panangocom iti rabaw ti balay ni Acab, a nasaracanna dagiti pangpangoloen ti Juda, ken dagiti annac a lallaki dagiti cacabsat ni Ocozias, nga agan-annong ken Ocozias, ket pinatayna ida.
Ket isu binirucna ni Ocozias, ket isu ti tiniliwda (isu naglemmeng idiay Samaria), ket insangpetda ken Jehu ket pinatayda; ket isu intabonda, ta kinunada, Isu ti anac a lalaki ni Josafat, isu a nagsapul ken Jehova iti amin a pusona
Ket ti balay ni Ocozias awanen ti pannacabalinna nga agicut iti pagarian.
Ket ni Atalia nga ina ni Ocozias idi a nakitana a daydi anacna natayen, timmacder ket dinadaelna amin ti naarian a putot iti balay ti Juda.
Ngem ni Josabet nga anac a babai ti ari, innalana ni Joas nga anac ni Ocozias, ket isu ti linibasna cadagiti annac ti ari a napapatay idi, ket isu ken ti mangsisiwa kencuana incabilna ida iti siled a pagiddaan
Iti casta ni Josabet, nga anac a babai ni ari Joram, nga asawa a babai ni Joiada a padi (ta isu idi ti cabsat a babai ni Ocozias), isu ti inlemmengna a gapu ken Atalia, iti casta nga isu saanna a pinatay.
Ket isu adda cadacuada a nallemmeng iti balay ti Dios bayat iti innem a tawen; ket ni Atalia nagreina iti daga.
Ti gacat ni Joiada
Ket iti maicapito a tawen ni Joiada pinapigsana ti bagina met laeng, ket nakitulag cadagiti capcapitan dagiti ginasut, da Azarias nga anac a lalaki ni Jeroam, ken Ismael nga anac a lalaki ni Johanan, ken Azarias nga anac a lalaki ni Obed, ken Maasias nga anac a lalaki ni Adaias, ken ni Elisafat nga anac a lalaki ni Zicri.
Ket nagsursurda iti Juda, ket inurnongda dagiti Levitas cadagiti amin nga il-ili ti Juda, ken dagiti pangpangoloen dagiti balbalay dagiti amma ti Israel, ket napanda idiay Jerusalem.
Ket ti amin a gimong nakitulag iti ari iti balay ti Dios
Ket kinunana cadacuada, Adtoy ti anac a lalaki ti ari agarinto, a cas sinao ni Jehova maipapan cadagiti annac a lallaki ni David.
Daytoy ti banag nga aramidenyonto: maysa nga apagcatloyo cadagiti papadi ken cadagiti Levitas a sumrecto iti aldaw a panaginana, isudanto dagiti mangaywan cadagiti dapdapian;
Ket maysa nga apagcatloyo addanto iti balay ti ari; ket maysa nga apagcatloyo idiay ruangan ti cimiento: ket amin dagiti tattao addadanto cadagiti paraangan iti balay ni Jehova.
Ngem awan coma ti sumrec iti balay ni Jehova, no di laeng dagiti papadi, ken dagiti Levitas nga agannong; isuda sumrecdanto, ta nasantoanda; ngem amin dagiti tattao salimetmetandanto ti incumit ni Jehova.
Ket dagiti Levitas alicubcubendanto ti ari iti aglicmut, tunggal lalaki a siiiggem cadagiti igamna; ket siasinoman a sumrec iti balay, mapapatay coma: ket makicuyogcayo coma iti ari, intono sumrec ken intono rumuar.
Iti casta dagiti Levitas ken amin a Juda inaramidda ti mayannurot iti amin nga imbilin cadacuada ni Joiada a padi: ket innalada tunggal tao dagiti lallakina, isuda a sumrec coma iti aldaw a panaginana agraman cadagitoy a rumuar iti aldaw a panaginana; ta ni Joiada a padi saanna a pinagawid dagiti napasenpaset a buyot.
Ket ni Joiada a padi inyawatna cadagiti capcapitan dagiti ginasut, dagiti picpica, ken sarsarapa, ken calcalasag, a cucua idi ni ari David, nga adda idi iti balay ti Dios.
Ket incabilna amin dagiti tattao, a tunggal tao a siiiggem iti igamna, manipud iti makincanawan nga bangir ti balay agingga iti makincatigid nga bangir ti balay, iti denna ti altar ken ti balay, iti arpad ti ari nga aglicmut.
Idin inruarda di anac a lalaki ti ari, ket incabilda kencuana ti balangat, ken intedda kencuana ti pammanecnec; ket isu ti inaramidda nga ari: ken da Joiada ken dagiti annacna isu ti pinulotanda; ket kinunada, Agbiag coma a manayon ti ari.
Ket idi ni Atalia nangngegna ti daranudor dagiti tattao nga agtaray ken agdaydayaw iti ari, isu napan cadagiti tattao idiay balay ni Jehova:
Ket isu kimmita, ket, adtoy, di ari sitatacder iti sibay ti adigina iti pagsercan, ken dagiti capcapitan ken tortororot iti arpad ti ari; ken amin dagiti tattao nagrag-oda, ket pinuyotda dagiti tortororot; dagiti cumacanta nagtocarda met cadagiti gamgamigam ti musica, ken nangidalanda iti panagcanta a pagdaydayaw
Idin ni Atalia, pinigisna dagiti cawesna, ket kinunana, Liput liput!
Ket ni Joiada a padi pinaruarna dagiti capcapitan ti ginasut a pangolo ti buyot, ket kinunana cadacuada, Isu ti iruaryo iti baet dagiti inintar; ket ti sumurotto kencuana isu ti papatayenyonto iti campilan: ta di padi kinunana, Dicayo papatayen coma iti balay ni Jehova.
Iti casta naglisida a maipaay kencuana; ket napan iti dalan ti sercan ti cabayo iti balay ti ari: ket isu ti pinatayda idiay.
Ket ni Joiada nangaramid iti tulag iti nagtengngaan isu met laeng, ken cadagiti tattao, ken iti ari, nga isuda coma dagiti tattao ni Jehova.
Ket isu-amin dagiti tattao napanda iti balay ni Baal, ket dinupracda; dagiti al-altarna ken dagiti ladladawanna binuracda nga inkisap, ket pinatayda ni Matan a padi ni Baal iti sango dagiti al-altar.
Ket ni Joiada nangdutoc cadagiti agturturay iti balay ni Jehova iti babaen ti panangidalan dagiti papadi ken Levitas, isuda a ni David inwarasna idi iti balay ni Jehova, tapno idatagda dagiti datdaton a mapuuran ken Jehova, a cas adda a naisurat iti linteg ni Moises, a buyugen ti panagrag-o ken panagcanta a mayannurot iti bilin ni David.
Ket insaadna dagiti agay-aywan cadagiti ruruangan iti balay ni Jehova, tapno awan ti saan a nadalus iti aniaman a banag a sumrec.
Ket innalana dagiti capcapitan ti ginasut, ken dagiti natacneng, ken dagiti gobernador dagiti il-ili, ken amin a tattao ti daga, ket insalogna ti ari a naggapu iti balay ni Jehova: ket nagnada iti balay ni Jehova: ket nagnada a limmasat iti akinngato a ruangan agingga iti balay ti ari, ket insaadda ti ari iti trono ti pagarian.
Iti casta amin a tattao ti daga nagrag-oda, ket ti ili nagtalna
Ket ni Atalia pinatayda iti campilan.
Ti panagari ni Joas
Ket ni Joas agtawen iti pito idi nangrugi a nagari; ket nagari bayat iti uppat a pulo a tawen idiay Jerusalem: ket ti nagan ni inana Sebia a taga Beer-seba.
Ket ni Joas inaramidna daydi a nalinteg cadagiti mata ni Jehova iti isu-amin nga al-aldaw ni Joiada a padi.
Ket ni Joiada innalana a maipaay kencuana ti dua nga assawa; ket pinutotna dagiti annac a lallaki ken babbai.
Ket calpasan daytoy naaramid a ni Joas pinanggepna a patarimaan ti balay ni Jehova.
Ket inurnongna dagiti papadi ken Levitas, ket kinunana cadacuada, Incayo cadagiti il-ili ti Juda ket urnongenyo iti amin nga Israel ti cuarta tapno mapatarimaan ti balay ti Diosyo iti tinawentawen; ket kitaenyo ta padarasen ti panggep
Nupay casta dagiti Levitas saanda a pinadaras.
Ket ti ari inayabanna ni Joiada a pangolo, ket kinunana kencuana, Apayapay saanmo nga impapilit cadagiti Levitas ti panangalada iti Juda ken iti Jerusalem ti pagpabuis ni Moises nga adipen ni Jehova, ken agtaud iti gimong ti Israel a maipaay iti tolda ti pammanecnec?
Ta dagiti annac a lallaki ni Atalia, daydi dakes a babai, dinupracda idi ti balay ti Dios; ket casta met dagiti amin a naipaay a banbanag iti balay ni Jehova impaayda cadagiti Baales.
Iti casta ti ari nagbilin, ket inaramidda ti maysa a lacasa, ket incabilda iti ruar idiay ruangan ti balay ni Jehova.
Ket nangiwarragawagda iti Juda ken idiay Jerusalem, a mayeg coma ken Jehova ti buis, a ni Moises nga adipen ti Dios impatayna iti Israel idiay let-ang.
Ket amin dagiti pangpangoloen ken amin dagiti tattao nagrag-oda, ket insangpetda, ket nagipisocda iti lacasa, inggana iti dida ginibusan.
Ket castoy idi iti uray ania a tiempo a ti lacasa naiyeg cadagiti pagakemen ti ari a gapu iti ima dagiti Levitas, ket idi nakitada nga adu unay ti cuarta, a ti escriba ti ari ken ti agakem iti cangatoan a padi immayda ket iccatenda ti nagyan iti lacasa, ket innalada, ket impanda manen iti dissona
Casta ti inaramidda iti inaldaw-aldaw, ket inurnongda ti cuarta a nawadwad.
Ket ti ari ken ni Joiada intedda cadagidiay nga agaramid idi ti panagannong iti balay ni Jehova; ket tinangdananda dagiti agcavcaviti ken al-allawagi a mangtarimaan iti balay ni Jehova, ken casta met dagidiay nga agpanpanday iti landoc ken gambang a maitarimaan iti balay ni Jehova.
Iti casta dagiti agtartrabajo nagaramidda, ken ti aramid a panangtarimaan rimmang-ay cadagiti imimada, ket pinatacderda manen ti balay ti Dios iti casasaadna, ket pinalagdada.
Ket idi nalpasda impanda ti natda a cuarta iti sango ti ari ken ni Joiada, ket iti dayta naaramid dagiti al-alicamen a maipaay ti balay ni Jehova, dagiti met laeng al alicamen a pangannong ken pagidatag, ken cuchara, ken al-alicamen a balitoc ken pirac
Ket indatagda dagiti datdaton a mapuuran iti balay ni Jehova a cancanayon cadagiti amin nga al-aldaw ni Joiada.
Ngem ni Joiada limmacay ket napnoan cadagiti al-aldaw, ket natay; isu agtawen iti sangagasut ket tallopulo a tawen idi natay.
Ket isu intabonda iti ili ni David iti nagtetengngaan dagiti ar-ari, agsipud ta nagaramid iti naimbag iti Israel, ken maipapan iti Dios ken ti balayna.
Ket calpasan ti ipapatay ni Joiada immay dagiti pangoloen ti Juda, ket nagrucbabda iti ari
Idin ti ari impangagna ida.
Ket binaybay-anda ti balay ni Jehova, a Dios dagiti ammada, ket nagservida, cadagiti Ashera ken cadagiti ladladawan a kinitikitan ket ti pungtot immapay iti Juda ken iti Jerusalem gapu iti daytoy a babacda.
Nupay casta imbaonna cadacuada dagiti mammadto a mangpasubli cadacuada manen ken Jehova; ket pinanecnecanda ti maibusor cadacuada, ngem saanda nga impangag.
Ket ti Espiritu ti Dios immay ken Zacarias nga anac a lalaki ni Joiada a padi; ket isu nagtacder iti ngatoen dagiti tattao, ket kinunana cadacuada, Castoy ti cuna ti Dios, Apayapay salungasingenyo dagiti bilbilin ni Jehova, iti casta dicayo mabalin ti rumang-ay
agsipud ta binay-anyo ni Jehova, isu binaybay-annacayo met.
Ket bimmusorda kencuana, ket inuborda cadagiti batbato a mayannurot iti bilin ti ari idiay paraangan ti balay ni Jehova.
Castoy ni Joas nga ari saanna a malagip ti kinaimbag a ni Joiada nga amana inaramidna kencuana, no di ket pinatayna ti anacna
Ket idi nga isu natay kinunana, Jehova kitaem, ket isu ti sapulem.
Ket naaramid iti tapus ti tawen a ti buyot dagiti Sirios simmang-atda a maibusor kencuana: ket napanda idiay Juda ken idiay Jerusalem, ket dinadaelda dagiti amin a pangpangoloen dagiti umili iti nagtetengngaan dagiti tattao, ket impawitda ti amin a nasamsamsam cadacuada iti ari sadi Damasco.
Ta ti buyot dagiti Sirios immay a bassit a bunggoy dagiti tattao; ket ni Jehova inyawatna ti dackel unay a buyot cadagiti imada, gapu ta binay-anda ni Jehova, a Dios dagiti ammada
Iti casta tinungpalda ti panangocom ken Joas.
Ket idi pimmanawda kencuana (ta imbatida a masakit unay), dagiti ad-adipenna met laeng bimmusorda kencuana gapu iti dara dagiti annac a lallaki ni Joiada a padi, ket pinatayda iti iddana, ket isu natay; ket intabonda idiay ili ni David, ngem isu saanda nga intabon cadagiti tantanem dagiti ar-ari.
Ket dagitoy isuda dagidi bimmusor kencuana: da Zabad nga anac a lalaki ni Simat nga Ammonita, ken Jozabad nga anac a lalaki ni Simrit a Moabita.
Ket maipapan cadagiti annacna a lallaki, ken ti cadackel dagiti aw-awit a naipabaclay kencuana, ken ti pannacaipatacder manen ti balay ti Dios, adtoy naisuratda iti panglawlawag iti libro dagiti ar-ari
Ket ni Amasias nga anacna a lalaki nagari iti saadna.
Agari ni Amasias
Ni Amasias agtawen iti duapulo ket lima idi nangrugi a nagari; ket nagari idiay Jerusalem iti duapulo ket siam a tawen; ket ti nagan ni inana Joaddan a taga Jerusalem.
Ket inaramidna daydi a nalinteg cadagiti mata ni Jehova, ngem saan nga iti napalongdoan a puso.
Ket naaramid nga apaman a ti pagarian napasingkedan kencuana, a pinatayna dagiti ad-adipenna a namapatay idi iti ari nga amana.
Ngem saanna a pinatay dagiti annacda, no di ket inaramidna a mayalubog iti naisurat iti linteg iti libro ni Moises, cas imbilin ni Jehova a kinunana, Dagiti amma saandanto a matay gapu cadagiti annacda, ket dagiti annac didanto met matay gapu cadagiti ammada; no di ket tunggal tao matayto gapu iti basolna met laeng.
Maysa pay ni Amasias inurnongna ti Juda, ket inornosna ida a mayalubog cadagiti balbalay dagiti ammada, iti babaen dagiti capcapitan ti rinibu ken capcapitan ti ginasut, ti amin met laeng a Juda ken Benjamin: ket binilangna ida manipud iti agtawen iti duapulo ken agpangato, ket nasaracanna ida a tallo gasut a ribu a lallaki a napili, a macabael a mapan makigubat a mabalinda idi nga iggaman ti pica ken calasag.
Tinangdananna met ti sangagasut a ribu a lallaki a mannacabalin ken mamaingel iti Israel gapu iti sangagasut a talento a pirac.
Ngem immay kencuana ti maysa a tao ti Dios, a kinunana, O ari, dica palubosan ti buyot ti Israel a cumuyog kenca; ta awan ni Jehova iti Israel, cayatna a tawen, cadagiti amin nga annac ti Efraim.
Ngem no sica incanto, agaramidca a siingel, bumilegca a maipaay iti gubat: ti Dios iliclicnacanto iti sango ti cabusor; ta ti Dios adda pannacabalinna a tumulong, ken mangpasag.
Ket ni Amasias kinunana iti tao ti Dios, Ngem ania ti aramidenminto gapu iti sangagasut a talento nga intedco iti buyot ti Israel
Ket ti lalaki ti Dios simmungbat, Ni Jehova mabalinna ti mangted kenca ti adadu pay ngem daytoy.
Iti casta ni Amasias inlasinna ida, cayatna a sawen, ti buyot nga immay kencuana a naggapu iti Efraim, tapno agawiddan iti taengda: gapuna a ti pungtotda simged iti dackel a maibusor iti Juda, ket nagawidda a sumsumged ti pungtotda.
Ket ni Amasias immingel, ket nangidalan cadagiti tattaona, ket napanda idiay Lobong ti Asin, ket kinabilda cadagiti annac ti Seir ti sangapulo a ribu.
Ket ti sabali a sangapulo a ribu innala a sibibiag dagiti annac ti Juda ket impanda ida iti toctoc ti bato, ket impalladawda ida nanipud iti toctoc ti bato, iti casta nga isuda amin naburacda.
Ngem dagiti lallaki ti buyot a pinagawid ni Amasias tapno saanda coma a cumuyog kencuana a mapan iti gubat, sinillongda dagiti il-ili ti Juda, manipud Samaria inggana iti Beth-oron ket kinabilda cadacuada ti tallo a ribu, ket innalada ti adu a samsam.
Ket naaramid idi nagsubli ni Amasias a naggapu iti panangpapatay cadagiti Idumeos, nga insangpetna dagiti didios dagiti annac ti Seir, ket insaadna ida a didiosna, ket nagrucnoy iti sangoananda, ket pinuuranna ti incienso cadacuada.
Gapuna a ti pungtot ni Jehova simged a maibusor ken Amasias, ket imbaonna kencuana ti maysa a mammadto, isu a nagcuna kencuana, Apayapay a nagsapulca cadagiti didios dagiti tattao, a saanda nga inispal ti ilida met laeng ita imam?
Ket naaramid idi nakisao kencuana, a ti ari kinunana kencuanan, Dacami inaramiddaca aya a mamagbaga iti ari
agtalnaca; apayapay a macabilca coma
Iti casta ti mammadto simmardeng, ket kinunana, Ammoc a ti Dios inkeddengna ti panangdadaelna kenca, agsipud ta inaramidmo daytoy, ket saanmo nga impangag ti balacadco.
Idin ni Amasias nga ari ti Juda nabalacadan, ket nagbaon ken Joas, nga anac ni Joacaz nga anac ni Jehu, ari ti Israel, a kinunana, Umayca, agkinnitankitata coma iti rupanrupa.
Ket ni Joas nga ari ti Israel nagbaon ken ni Amasias nga ari ti Juda, a kinunana, Ti casumba nga adda idiay Libano nagbaon ken ni cantingen nga ada idiay Libano, a kinunana, Itedmo ta anacmo a babai nga asawa ti anacco a lalaki: ket immallatiw ti mayasa a naranggas nga animal nga adda idi idiay Libano, ket binaddecna ni casumba.
Sica cunam, Adtoy kinabilco ti Edom; ket ta pusom impangatonaca nga agpasindayag: agtaengca iti balaymo; apay aya a mangiballaetca iti pacaranggasam, tapno sica mapasagca, sica met laeng ken ti Juda a maicanunong kenca.
Ngem ni Amasias dina kinayat nga impangag; ta daydi naggapu iti Dios, tapno inyawatna ida iti ima dagiti cabusorda, agsipud ta nagsapulda cadagiti didios ti Edom.
Iti casta simmang-at ni Joas nga ari ti Israel: ket isu ken ni Amasias nga ari ti Juda nagkinnitada iti rupanrupa idiay Beth-semes, a cucua ti Juda.
Ket ti Juda naicabil iti dacdakes iti sango ti Israel; ket nagtalaw ti tunggal lalaki agingga iti toldana.
Ket ni Joas nga ari ti Israel innalana ni Amasias nga ari ti Juda, nga anac ni Joas nga anac ni Joacaz, idiay Bet-semes, ket impanna idiay Jerusalem, ket dinupracna ti bacud ti Jerusalem manipud iti ruangan ti Efraim inggana iti ruangan ti suli nga uppat a gasut a sico.
Ket innalana ti amin a balitoc ken pirac, ken amin nga al-alicamen a nasaracanna idiay balay ti Dios ken Obed-edom, ken dagiti gamgameng ti balay ti ari, dagiti tattao met a pannacasalda, ket nagsubli idiay Samaria.
Ket ni Amasias nga anac ni Joas nga ari ti Juda nagbiag calpasan ti ipapatay ni Joas nga anac ni Joacaz nga ari ti Israel sangapulo ket lima a tawen.
Ti matda cadagiti ar-aramid ni Amasias, umuna ken maudi, adtoy, saanda aya a naisurat iti libro dagiti ar-ari ti Juda ken Israel?
Manipud iti tiempo a ni Amasias simmina iti isusurotna ken Jehova nagaramidda iti yaalsa a maibusor kencuana idiay Jerusalem; ket isu nagtalaw agingga iti Lakis: ngem nagbaonda iti nagsurot kencuana idiay Lakis, ket isu ti pinatayda sadiay.
Ket isu ti inyegda cadagiti rabaw dagiti cabcabayo, ket intabonda a naidenna cadagiti ammana idiay ili ti Juda.
Ket dagiti amin a tattao ti Juda innalada ni Uzzias, isu nga agtawen idi iti sangapulo ket innem, ket inaramidda nga ari iti saad ni amana nga Amasias.
Binangonna ti Elot, ket insublina iti Juda, iti calpasanna ti ari nakiturog cadagiti ammana.
Ni Uzzias agtawen idi iti sangapulo ket innem idi nangrugi a nagari; ket nagari idiay Jerusalem iti limapulo ket dua a tawen: ket ti nagan ni inana Jecolia taga Jerusalem.
Ket inaramidna daydi a nalinteg cadagiti mata ni Jehova, a mayalubog cadagiti isu-amin a ni amana nga Amasias inaramidna idi.
Ket isu impacamaysana ti bagina met laeng nga agsapul ken Jehova cadagiti al-aldaw ni Zacarias, isu nga addaan idi pannacaawat iti sirmata ti Dios: ket bayat ti panagsapulna ken Jehova, ti Dios pinarang-ayna.
Ket isu rimmuar ket nakigubat a maibusor cadagiti Filisteos, ket dinupracna ti bacud ti Gat, ken ti bacud ti Jabnia, ken ti bacud ti Asdod, ket binagonna dagiti il-ili iti daga ti Asdod, ken iti nagtengngaan dagiti Filisteos.
Ket ti Dios timmulong kencuana a maibusor cadagiti Filisteos, ken maibusor cadagiti Arabes a nagnaed idiay Gur-baal ken cadagiti Meunim:
Ket dagiti Ammonitas nangtedda ti buis ken Uzzias: ket ti naganna naipadamag agingga met laeng iti pagsercan ti Egipto; ta isu bimmileg iti napalalo.
Maysa pay ni Uzzias binangonna dagiti tortorre idiay Jerusalem idiay ruangan ti suli, ken idiay ruangan ti lobong, ken idiay pasicoan ti bacud ket pinasarikedkedna ida.
Ket binangonna dagiti tortorre idiay let-ang, ket kinalina dagiti adu a bito, ta addaan idi adu a vacvaca; castamet idiay daga a nababa, ken idiay tanap; ket addaan idi mannalon ken agay-aywan cadagiti uvuvas cadagiti banbantay ken cadagiti nabunga nga away; ta ayatenna idi ti panagtalonan.
Maysa pay ni Uzzias addaan idi maysa a buyot dagiti lallaki a makigubgubat, a napan iti gubat iti pinangenpangen, a mayannurot iti bilang ti pannacabilangda nga inaramid idi da Jehiel nga escriba ken Maasias nga agturay, babaen ti panangidalan ni Hananias, a maysa cadagiti capitan ti ari.
Ti dagup ti bilang dagiti pangpangoloen dagiti balbalay dagiti amma, dagiti met laeng lallaki a mannacabalin ken mamaingel dua a ribuda idi ket innem a gasut.
Ket babaen ti panangidalanda, adda idi maysa a buyot, a tallo gasut ket pito a ribu ket lima gasut, a nakigubatda agraman nabileg a pannacabalin a tumulong iti ari a maicaniwas iti cabusor.
Ket ni Uzzias nangisagana ti maipaay cadacuada, a maipaay met laeng iti amin a buyot, cadagiti calasag ken picpica, ken cabcabal ti olo, ken badbado a cabal, ken ba-bai, ken batbato a maipaay iti pallatibong.
Ket inaramidna idiay Jerusalem dagiti maquina, a pinarnuay dagiti lallaki a nalaing nga agaramid, tapno agyanda coma cadagiti torre, ken bacbacud a pangibiat cadagiti pana ken dadackel a batbato
Ket ti naganna naipadamag iti adayu; ta natulongan idi iti nacascasdaaw, agingga iti isu napigsa.
Ngem idi nga isu napigsa, ti pusona nagpalangguad, iti casta nga isu nagaramid a sidadangkes, ket sinalungasingna ni Jehova a Diosna; ta napan iti templo ni Jehova tapno puuranna ti incienso iti rabaw ti altar.
Ket ni Azarias a padi simrec a simmurot kencuana, ket caduana ti walopulo a papadi ni Jehova a naturedda a lallaki:
Ket bimmusurda ken Uzzias nga ari, ket kinunada kencuana, Saanmo a biang, Uzzias, a puuran ti incienso ken Jehova, no di laeng dagiti lallaki a papadi nga annac ni Aaron, a naconsagrar tapno puuranda ti incienso: rumuarca iti santuario; ta sica nagsalungasingca; ket saanto met a maipaay a pacaidayawan ken Jehova a Dios.
Idin ni Uzzias nagrungsot; ket adda idi paginciensoan iti imana tapno puuranna ti incienso; ket bayat nga isu nagrungsot cadagiti papadi, ti cucutel nagparang iti mugingna iti sango dagiti papadi iti balay ni Jehova, iti abay ti altar ti incienso.
Ket ni Azarias a cangatoan a padi, ken amin dagiti papadi kimmitada kencuana, ket, adtoy, nagcucutel iti mugingna, ket isu pinaruarda a nadaras sadiay, wen, isu met laeng nagdaras met a rumuar, agsipud ta isu kinabil ti Dios.
Ket ni Uzzias nga ari nagcucutel agingga iti aldaw nga ipapatayna, ket nagnaed iti balay a putputong, idinto ta agcucutel: ta isu nayadayu iti balay ni Jehova: ket ni Joatam nga anacna a lalaki isu idi ti pangulo ti balay ti ari, a mangocom iti umili ti daga.
Ket ti matda cadagiti ar-aramid ni Uzzias, umuna ken maudi, insurat ni Isaias a mammadto nga anac a lalaki ni Amos.
Iti casta ni Uzzias nakiturog cadagiti ammana; ket isu intabonda a naidinna cadagiti ammana iti disso a pagtamnan, a cucua idi dagiti ar-ari; ta kinunada, Isu maysa nga agcucutel: ket ni Joatam nga anacna a lalaki nagari iti saadna.
Panagari ni Joatam.
Ni Joatam agtawen idi iti duapulo ket lima idi nangrugi a nagari; ket nagari bayat iti sangapulo ket innem a tawen idiay Jerusalem: ket ti nagan ni inana Jerusa nga anac a babai ni Sadoc.
Ket inaramidna daydi a nalinteg cadagiti mata ni Jehova, a mayalubog iti amin nga inaramid idi ni amana nga Uzzias: nupay casta isu saan a simrec a nagbasol iti templo ni Jehova
Ket dagiti tattao nagbiagda pay laeng a sidadangkes.
Binangonna ti akinngato a ruangan ti balay ni Jehova, ket iti bacud ni Ofel binangonna ti adu.
Maysa pay binangonna dagiti il-ili iti caturodan ti Juda, ken cadagiti cabakiran binangonna dagiti castillo ken tortorre.
Nakigubat met iti ari dagiti annac ti Ammon, ket inabacna ida
Ket dagiti annac ti Ammon intedda kencuana iti daydi met laeng a tawen ti sangagasut a talento a pirac, ken sangaribu a casucat a trigo, ken sangapulo ribu a cebada
Iti casta met laeng a caadu dagiti annac ti Ammon intedda kencuana iti maicadua a tawen met, ken iti maicatlo.
Iti casta ni Joatam bimmileg, gapu ta inornosna dagiti dalanna iti sango ni Jehova a Diosna.
Ket ti matda cadagiti ar-aramid ni Joatam, ken amin a gubgubatna, ken dagiti dalanna, adtoy, naisuratda iti libro dagiti ar-ari ti Israel ken Juda.
Isu agtawen idi iti duapulo ke lima idi nangrugi a nagari, ket nagari bayat iti sangapulo ket innem a tawen idiay Jerusalem.
Ket ni Joatam nakiturog cadagiti ammana, ket isu intgabonda iti ili ni David; ket ni Acaz nga anacna a lalaki nagari iti saadna.
Panagari ni Acaz
Gubat ti Siria ken Israel
Agtawen idi iti duapulo a tawen idi nangrugi a nagari ni Acaz, ket nagari idiay Jerusalem bayat iti sangapulo ket innem a tawen: ket saanna nga inaramid daydi a nalinteg cadagiti mata ni Jehova a cas ken David nga amana;
No di ket nagna cadagiti daldalan dagiti ar-ari ti Israel, ket inaramidna met dagiti ladladawan a sinucog a maipaay cadagiti Baales.
Maysa pay pinuuranna ti incienso idiay lobong ti anac a lalaki ni Hinnom, ket pinuuranna dagiti annacna iti apuy, a mayalubog cadagiti kinarimon dagiti nasnacion, a pinagtalaw idi ni Jehova iti sango dagiti annac ti Israel.
Ket nagidaton ken nagpuur iti incienso cadagiti nangato a disdisso, ken iti rabaw dagiti turturod, ken iti siroc dagiti isu-amin a caycayo a narucbos.
Gapuna a ni Jehova a Diosna isu ti inyawatna iti ima ti ari ti Siria: ket isu kinabilda ket innalada kencuana cadagiti cucuana ti umariwecec, ket impanda ida idiay Damasco
Ket isu nayawat met iti ima ti ari ti Israel, isu a nangcabil kencuana iti dackel a pannacapapatay.
Ta ni Peca nga anac a lalaki ni Remelias pinatayna idiay Juda ti sangagasut ket duapulo a ribu iti maysa nga aldaw, isuda amin lallakida a mamaingel; agsipud ta binaybay-anda ni Jehova, a Dios dagiti ammada.
Ket ni Zicri, maysa a mannacabalin a lalaki ti Efraim, pinatayna ni Maasias nga anac a lalaki ti ari, ken ni Azricam nga agturay iti balay, ken ni Elcana a sumaganad iti ari.
Ket dagiti annac ti Israel innalada a nacayawan cadagiti cacabsatda ti duagasut a ribu, babbai, ken annac a lallaki ken babbai, ket innalada, met ti adu a nasamsam cadacuada, ket insangpetda ti nasamsam idiay Samaria.
Ngem maysa a mammadto ni Jehova adda idi sadiay, a ti naganna Obed: ket isu napan simmabet iti buyot a simmangpet idiay Samaria, ket kinunana cadacuada, Adtoy, agsipud ta ni Jehova, a Dios dagiti ammayo, nagpungtot iti Juda, isu inyawatna iti imayo, ket pinatayyo ida iti maysa a pungtot a dumanon iti langit.
Ket ita panggepyo nga adipenen dagiti annac ti Juda ken ti Jerusalem a maipaay a bag-enyo a lallaki ken babbai: ngem awan aya cadacayo met laeng dagiti bucudyo a salungasing a maicaniwas ken Jehova a Diosyo?
Ita denggendac ngarud, ket pasublienyo dagiti nacayawan, a kinayawanyo cadagiti cacabsatyo; ta ti narungsot a pungtot ni Jehova adda iti rabawyo.
Idin ti dadduma cadagiti pangoloen dagiti annac ti Efraim, da Azarias nga anac a lalaki ni Johanan, ni Berekias nga anac a lalaki ni Mesillemot, ken Ezekias nga anac a lalaki ni Sallum, ken ni Amasa nga anac a lalaki ni Hadlai, nagtacderda a bimmusor cadagidiay a simmangpet a naggapu iti gubat.
Ket kinunada cadacuada, Dicayto iserrec ditoy dagiti nacayawan: ta panggepenyo iti daydiay nga iparabawto cadatayo ti salungasing a maicaniwas ken Jehova, tapno inayonyo cadagiti basbasol ken salsalungasingtayo; ta dackel ti salungasingtayo ket adda narungsot a pungtot a maibusor iti Israel.
Iti casta dagiti lallaki a naigaman imbatida dagiti nacayawan ken ti samsam iti sango dagiti pangpangoloen ken iti amin a gimong.
Ket dagiti lallaki a nainaganan timmacderda, ket innalada dagiti nacayawan, ket kinawesanda dagiti amin a lamolamo cadacuada cadagiti samsam ket inornosda ida, ket sinapatosanda ida, ket nangtedda cadacuada ti canen ken inumen, ket sinapsapoanda ida, ket impasacayda dagiti amin a nacapuy cadacuada cadagiti as-asno, ket impanda ida idiay Jerico a pagilian dagiti caycayo a palma, cadagiti cacabsatda: sada nagsubli idiay Samaria.
Iti daydi a tiempo nagbaon ni ari Acaz cadagiti ar-ari ti Asiria tapno isu ti tulonganda.
Ta dagiti Idumeos addada manen idi, ket kinabildan ti Juda, ket innaladan dagiti nacayawan.
Dagiti Filisteos met sinilongda idi dagiti il-ili ti nababa a daga, ken ti akinabagatan iti Juda, ket innalada idi ti Bet-semes, ken Ajalon, ken Gaderot, ken Soco agraman cadagiti il-ilina, ken Timna agraman cadagiti il-ilina, castamet ti Gimzo ken dagiti il-ilina: ket nagnaedda sadiay.
Ta ni Jehova pinarucmana ti Juda gapu ken Acaz nga ari ti Israel; ta isu nagaramid a sililiway iti Juda, ket simmalungasing iti nacaro a maicaniwas ken Jehova.
Ket ni Tiglat-pilneser nga ari ti Asiria immay kencuana, ket isu pinaleddaangna, saanna a pinapigsa.
Ta ni Acaz innalana ti maysa nga apag a naggapu iti balay ni Jehova, naggapu iti balay ti ari ken cadagiti pang-pangoloen, ket intedna iti ari ti Asiria: ngem saanna a tinulongan.
Ket idi tiempo ti pannacapaldaangna simmalungasing pay laeng a maicaniwas ken Jehova, daytoy met laeng ari Acaz.
Ta nagidaton cadagiti didios ti Damasco, a nangcabil kencuana; ket kinunana, Agsipud ta dagiti didios dagiti ar-ari ti Siria timmulong da cadacuada, gapuna agidatonacto cadacuada, tapno tulongandacto
Ngem isuda ti pacadadaelanna, ken ti amin a Israel.
Ket ni Acaz inurnongna dagiti alicamen ti balay ti Dios, ket pinutputedna dagiti al-alicamen ti balay ti Dios, ket rinikepanna dagiti ruangan ti balay ni Jehova; ket nagaramid cadagiti al-altar nga agpaay kencuana iti tunggal suli ti Jerusalem.
Ket iti tunggal ili ti Juda inaramidna dagiti nangato a disso a pagpuuran ti incienso cadagiti sabsabali a didios, ket ginargarina nga agpungtot ni Jehova a Dios dagiti ammana.
Ti natda cadagiti ar-aramidna, ken amin a daldalanna, umuna ken maudi, adtoy, naisuratda iti libro dagiti ar-ari ti Juda ken Israel.
Ket ni Acaz nakiturog cadagiti ammana, ket isu intabonda iti ili, iti met laeng Jerusalem, ta isu saanda nga inserrec cadagiti tanem dagiti ar-ari ti Israel; ket ni Ezekias nga anacna a lalaki nagari iti saadna.
Panagari ni Ezekias;
Ni Ezekias nangrugi a nagari idi agtawen iti duapulo ket lima; ket nagari idiay Jerusalem bayat iti duapulo ket siam a tawen: ket ti nagan ni inana Abia, nga anac a babai ni Zacarias.
Ket inaramidna daydi a nalinteg cadagiti mata ni Jehova, cas mayalubog cadagiti isu-amin nga inaramid ni amana a David.
Iti umuna a tawen ti panagarina, iti umuna a bulan, linuctanna dagiti ruangan ti balay ni Jehova, ket pinatarimaanna ida.
Ket impastrecna dagiti papadi ken Levitas, ket inurnongna ida iti nalawa a disso iti daya.
Ket kinunana cadacuada, Denggendac, dacayo a Levitas; ita santificarenyo dagiti bagiyo met laeng, ket santificarenyo ti balay ni Jehova, a Dios dagiti ammayo, ket ipanyo ti kinarugit iti ruar ti nasantoan a disso.
Ta dagiti ammatayo simmalungasingda, ket inaramidda daydi a dakes iti imatang ni Jehova a Diostayo, ket isu binaybay-anda, ket imbawingda dagiti rupada iti nagtaengan ni Jehova, ket timmallicudda.
Casta met inrikepda dagiti ruangan ti balcon, ket ineddepda dagiti pagsilawan, ket saanda a pinuuran ti incienso wenno indatag dagiti datdaton a mapuuran iti nasantoan a disso iti Dios ti Israel.
Gapuna a ti pungtot ni Jehova adda idi iti rabaw ti Juda ken ti Jerusalem, ket isu inyawatna ida a mayallaalla, tapno agbalinda a maysa a pacasdaawan, ket maysa a pagsanamtican, a cas makitayo cadagiti matayo.
Ta, adtoy, dagiti ammatayo napasagda iti campilan, ken dagiti annactayo a lallaki ken babbai ken dagiti assawatayo nacayawanda a maipanggep itoy.
Ita ipapusoc ti makitulag ken Jehova, a Dios ti Israel, tapno ti narungsot a pungtotna maipanaw coma cadatayo.
Annacco, saancayo coma a naliway; ta ni Jehova pinilinacayo nga agtacder iti sangona, nga agannong kencuana, ken tapno dacayo coma dagiti ministrosna, ken puuranyo ti incienso.
Idin dagiti Levitas nagtacderda, da Mahat nga anac a lalaki ni Amasai, ken Joel nga anac a lalaki ni Azarias, cadagiti annac dagiti Coatitas; ken dagiti annac ni Merari, da Kis nga anac a lalaki ni Abdi, ken Azarias nga anac a lalaki ni Jehaleleel; ken cadagiti Gersonitas, da Joa nga anac a lalaki ni Zimma, ken Eden nga anac a lalaki ni Joa;
Ken cadagiti annac a lallaki ni Elisafan, da Simri ken Jehiel; ken cadagiti annac a lallaki ni Asaf, da Zacarias ken Matanias;
Ken cadagiti annac a lallaki ni Heman, da Jehiel ken Simi; ken cadagiti annac a lallaki ni Jedutun, da Semeias ken Uzziel.
Ket inurnongda dagiti cacabsatda, ket sinantificarda dagiti bagida met laeng, ket simrecda a mayannurot iti bilin ti ari iti pannacaaramat dagiti sasao ni Jehova, tapno dalusanda ti balay ni Jehova.
Ket dagiti papadi simrecda iti akinuneg a paset ti balay ni Jehova, tapno dalusanda, ket inruarda ti amin a kinarugit a nasaracanda iti templo ni Jehova agingga iti paraangan ti balay ni Jehova
Ket dagiti Levitas innalada, tapno ipanda idiay waig a Cedron.
Ngarud nangrugida iti umuna nga aldaw ti umuna a bulan a nangsantificar, ket iti maicawalo nga aldaw ti bulan dimmanonda iti balcon ni Jehova; ket sinantificarda ti balay ni Jehova bayat iti walo nga aldaw: ket iti maicasangapulo ket innem nga aldaw ti umuna a bulan nalpasdan.
Idin napanda ken Ezekias nga ari iti uneg ti palacio, ket kinunada, Dacami dinalusanmi ti amin a balay ni Jehova, ken ti altar a maipaay iti daton a mapuuran agraman cadagiti amin nga al-alicamenna, ken ti lamesaan ti tinapay ti pamarang agraman cadagiti amin nga al-alicamenna.
Maysa pay amin dagiti al-alicamen, a ni ari Acaz iti panagarina imbellengna idi simmalungasing, insaganami ken sinantificarmi; ket, adtoy, addada iti sango ti altar ni Jehova.
Idin ni Ezekias nga ari bimmangon a masapa, ket inurnongna dagiti pangpangoloen ti ili, ket simmang-atda iti balay ni Jehova.
Ket inyegda ti pito a vaca a lallaki, ken pito a carnero a lallaki, ken pito a cordero, ken pito a calding a lallaki a maipaay a daton gapu iti basol gapu iti pagarian ken gapu iti santuario ken gapu iti Juda
Ket binilinna dagiti papadi nga annac a lallaki ni Aaron a mangidatag cadacuada iti rabaw ti altar ni Jehova.
Iti casta pinatayda dagiti vacvaca a lallaki, ket dagiti papadi innalada ti dara, ket inwarsida iti rabaw ti altar: ket pinatayda dagiti carnero a lallaki: ket inwarsida ti dara iti rabaw ti altar: pinatayda met dagiti cordero, ket inwarsida ti dara iti rabaw ti altar.
Ket inyasidegda dagiti calding a lallaki a maipaay iti daton gapu iti basol iti sango ti ari ken ti gimong; impatayda dagiti imimada cadagidiay.
Ket dagiti papadi pinatayda ida, ket inaramidda ti daton gapu ti basol iti dara iti rabaw ti altar, tapno agaramid iti pangabbong gapu iti amin nga Israel; ta ti ari imbilinna a ti daton a mapuuran ken ti daton gapu iti basol maaramidda coma gapu iti amin nga Israel.
Ket insaadna dagiti Levitas iti balay ni Jehova agraman cadagiti piangpiang, agraman salsalterio ken agraman ar-arpa a mayalubog iti bilin ni David ken ni Gad a macakita iti masacbayan ti ari, ken ni Natan a mammadto; ta ti bilin naggapu ken Jehova iti pannacaaramat dagiti mammadto.
Ket dagiti Levitas nagtacderda agraman cadagiti ig-igam ni David, ken dagiti papadi agraman cadagiti tororot.
Ket ni Ezekias imbilinna ti panagidatag ti daton a mapuuran iti rabaw ti altar
Ket idi nairugi ti daton a mapuuran, nairugi met ti canta ken Jehova, ken dagiti tororot agraman pay cadagiti ig-igam ni David nga ari ti Israel.
Ket ti amin a gimong nagcararag, ken dagiti cumacanta nagcantada, ken dagiti managtortororot nagpagunida; amin daytoy naituloy agingga iti nalpas ti daton a mapuuran.
Ket idi nalpasda a nangidatag ti ari ken ti amin nga adda a naitallaong kencuana nagrucbabda ken nagcararagda.
Maysa pay ni Ezekias nga ari ken dagiti pangpangoloen imbilinda cadagiti Levitas a cantaenda dagiti pangdayaw ken Jehova agraman cadagiti sasao da David, ken ni Asaf a macakita iti masacbayan
Ket kinantada dagiti panagdayaw a siraragsac, ket nagrucnoyda ket nagcararagda.
Idin ni Ezekias simmungbat ket kinunana, Ita kinonsagraryon dagiti bagiyo met laeng ken Jehova; umadanicayo ken yegyo dagiti sacrificio ken datdaton a pagyaman iti balay ni Jehova
Ket ti gimong inyegda dagiti sacrificio ken datdaton a pagyaman; ket isu-amin a naaddaan iti puso a siaayat inyegda dagiti datdaton a mapuuran.
Ket ti bilang dagiti datdaton a mapuuran nga inyeg ti gimong pitopulo a vaca a lallaki, sangagasut a carnero a lallaki, ken dua gasut a cordero: amin dagitoy naipaayda a daton a mapuuran ken Jehova.
Ket ti naipaay idi innem a gasut a vacvaca a lallaki ken tallo ribu a carcarnero.
Ngem dagiti papadi nakirangda, iti casta dida umanay a manglalat coma cadagiti amin a datdaton a mapuuran gapuna a dagiti cacabsatda a Levitas timmulongda cadacuada agingga iti nalpas ti aramid, ken agingga iti sinantificar dagiti papadi dagiti bagida met laeng; ta dagiti Levitas nalinlintegda iti puso a mangsantificar cadagiti bagida met laeng ngem dagiti papadi.
Ket dagiti datdaton a mapuuran nawadwadda, agraman iti taba dagiti datdaton ti cappia, ken agraman cadagiti datdaton a mainum a maipaay iti tunggal daton a mapuuran
Iti casta ti panagannong iti balay ni Jehova naornos idi.
Ket ni Ezekias nagragsac, ken castamet amin a tattao, gapu iti daya a sinagana ti Dios a maipaay iti umili; ta ti banag naaramid idi a sikekel-laat.
Ket ni Ezekias nagbaon iti amin nga Israel ken Juda, ken nagsurat met cadagiti sursurat iti Efraim ken Manases, tapno umayda coma iti balay ni Jehova idiay Jerusalem a mangsalimetmet iti pascua ken Jehova, a Dios ti Israel.
Ta ti ari nabalacadan, ken amin a pangpangoloenna, ken amin a gimong idiay Jerusalem, a mangsalimetmet ti pascua iti maicadua a bulan.
Ta saanda a nacasalimetmet iti daydi a tiempo, agsipud ta dagiti papadi saanda idi a sinantificar dagiti bagida met laeng iti naananay a bilang, ket dagiti tattao saanda met a naguornong idi idiay Jerusalem.
Ket ti banag nalinteg idi cadagiti mata ti ari ken ti amin a gimong.
Iti casta pinasingkedanda ti maysa a pangeddeng a mangiwarragawag iti amin nga Israel, manipud Beer-seba agingga met laeng iti Dan, nga umayda coma mangsalimetmet ti pascua ken Jehova, a Dios ti Israel, idiay Jerusalem: ta saanda idi a sinalimetmetan iti nabayagen iti cas ti wagas a cas adda a naisurat.
Iti casta dagiti nangorreo intugotda dagiti sursurat a naggapu iti ari ken cadagiti pangpangoloenna a mapan iti amin nga Israel ken Juda, ken mayannurot iti bilin ti ari, a kinunada, Dacayo nga annac ti Israel, agsublicayo ken Jehova, a Dios da Abraham, Isaac, ken ni Israel, tapno isu agsubli cadagiti natda cadacayo a nacatalaw cadagiti ima dagiti ar-ari ti Asiria.
Ket saancayo coma a cas la cadagiti ammayo, ken cas la cadagiti cacabsatyo, a simmalungasing ken Jehova, ti Dios dagiti ammada, iti casta isu inyawatna ida iti pannacalangalang a cas makitayo.
Ita saanyo coma a patangkenen dagiti teltelyo, a cas cadagiti ammayo; no di ket agtuloccayo ken Jehova, ket sumreccayo iti santuariona, isu a sinantificarna iti agnanayon, ket agservicayo ken Jehova a Diosyo, tapno ti narungsot a pungtotna maipanaw cadacayo.
Ta no agsublicayo ken Jehova, dagiti cacabsatyo ken annacyo masaracandanto ti asi iti sango dagidiay a nangayaw cadacuada, ket umaydanto manen iti daytoy a daga: ta ni Jehova a Diosyo naparabur ken naasi, ket saannanto nga itallicod ti rupana cadacayo, no agsublicayo kencuana.
Iti casta dagiti nangorreo limmabasda iti inilinili iti daga ti Efraim ken Manases, agingga met laeng iti Zabulon: ngem kinatawaanda ida nga inab-abi, ket inuyuyawda ida.
Nupay casta ti dadduma cadagiti lallaki ti Aser ken Manases ken Zabulon nagpacumbabada, ket napanda idiay Jerusalem.
Casta met nga iti rabaw ti Juda immay ti ima ti Dios a nangipaay cadacuada a sangsangcanakem, tapno tungpalenda ti bilin ti ari ken dagiti pangpangoloen iti pannacaaramat ti sao ni Jehova.
Ket naguornong idiay Jerusalem ti adu unay a tattao a mangsalimetmet iti fiesta ti tinapay nga awan levadurana iti maicadua a bulan, maysa a dackel unay a gimong.
Ket bimmangonda ket iniccatda dagiti al-altar nga adda idi idiay Jerusalem, ken amin nga al-altar a maipaay iti incienso iniccatda, ket impalladawda ida iti waig a Cedron.
Idin pinartida ti pascua iti maicasangapulo ket uppat nga aldaw ti maicadua a bulan: ket dagiti papadi ken Levitas nagbainda ket sinantificarda dagiti bagida met laeng, ket inyegda dagiti datdaton a mapuuran iti balay ni Jehova.
Ket nagtacderda iti disoda a mayalubog iti ornosda, mayannurut iti linteg ni Moises a lalaki ti Dios: dagiti papadi inwarsida ti dara nga inawatda iti ima dagiti Levitas.
Ta adu idi iti gimong ti saan a nangsantificar cadagiti bagida met laeng: gapuna a dagiti Levitas inannongda iti panangaywan iti panangparti cadagiti pascua a maipaay iti tunggal maysa a saan a nadalus, tapno pasantificarenda ida ken Jehova.
Ta umariwecwec dagiti tattao, adu met laeng ti Efraim ken Manases, Issacar ken Zabulon, sawanda idi a dinalusan dagiti bagida met laeng, nupay casta kinnanda ti pascua iti sabali a wagas a saan a cas iti adda a naisurat, 
Ta ni Ezekias incararaganna ida, a kinunana, Ti naimbag nga Jehova pacawanenna coma ti tunggal maysa.
Nga ipapusona ti panagsapulna iti Dios, ni Jehova a Dios dagiti ammami, nupay no saan a nadalusan a mayannurot iti pannacadalus ti santuario.
Ket ni Jehova impangagna ni Ezekias, ket inagasanna dagiti tattao.
Ket dagiti annac ti Israel nga adda idiay Jerusalem sinalimetmetanda ti fiesta ti di-nalevaduraan a tinapay bayat iti pito nga aldaw a binuyog ti dackel a ragsac; ket dagiti Levitas ken papadi dinaydayawda ni Jehova iti inaldawaldaw, a nagcancantada a binuyog dagiti ig-igam a natbag ken Jehova,
Ket ni Ezekias nagsao a sililiwliwa cadagiti amin a Levitas nga addaan idi naimbag a pannacaawat iti panagannong ken Jehova
Iti casta nanganda iti bayat ti fiesta a pito nga aldaw, nga indatdatagda dagiti sacrificio dagiti datdaton ti cappia, ken nagipudnoda ken Jehova, a Dios dagiti ammada.
Ket ti amin a gimong nabalacadanda a mangsalimetmet iti sabali a pito nga aldaw, ket sinalimetmetanda iti sabali a pito nga aldaw a binuyog ti ragsac.
Ta ni Ezekias nga ari ti Juda intedna idi iti gimong a maipaay a datdaton ti sangaribu a vacvaca a lallaki ken pito ribu a carcarnero; ket dagiti pangpangoloen intedda iti gimong ti sangaribu a vacvaca a lallaki ken sangapulo ribu a carcarnero: ket maysa a dackel a bilang dagiti papadi sinantificarda dagiti bagida met laeng.
Ket ti amin a gimong ti Juda, agraman cadagiti papadi ken Levitas, ken iti amin a gimong nga immay a naggapu iti Israel, ken cadagiti gangannaet nga immay a naggapu iti daga ti Israel, ket nagnaedda iti Juda, nagrag-oda.
Iti casta dackel ti rag-o idi idiay Jerusalem; ta nanipud iti tiempo ni Salomon nga anac a lalaki ni David nga ari ti Israel awan idi ti casta idiay Jerusalem.
Idin dagiti papadi ken Levitas timmacderda ket binendicionanda dagiti tattao: ket ti timecda naipangag, ket ti cararagda dimmanon iti nasantoan a pagtaenganna, agingga met laeng sadi langit.
Idi amin dagitoy nalpasdan, amin nga Israel nga adda idi a sisasango napanda cadagiti il-ili ti Juda, ket binuracda a pinispisi dagiti monmon, ket pinucanda dagiti Asera, ket rinebbada nga iniccat dagiti nangato a disdisso ken dagiti al-altar iti amin a Juda ken Benjamin, castamet iti Efraim ken Manases, inggana iti nadadaelda ida amin
Idin dagiti amin nga annac ti Israel nagsublida, tumunggal tao iti cucuana, cadagiti il-ilida met laeng.
Ket ni Ezekias dinutocanna dagiti pannacadasdasig dagiti papadi ken Levitas a mayannurot cadagiti pannacadasdasigda, tunggal tao a mayalubog iti annongna, dagiti papadi ken Levitas nga agpadpada, gapu cadagiti datdaton a mapuuran ken gapu cadagti datdaton ti cappia, tapno agannong, ken tapno mangted iti panagyaman, ken agdaydayaw iti uneg dagiti ruangan ti pacarso ni Jehova.
Dinutocanna met ti apag ti ari iti cucuana a maipaay cadagiti datdton a mapuuran, gapu iti binigat ken minalem a datdaton a mapuuran, ken cadagiti datdaton a mapuuran gapu cadagiti al-aldaw a panaginana, ken gapu cadagiti lutuad, ken gapu cadagiti nakedngan a fiesta, cas adda a naisurat iti linteg ni Jehova.
Maysa pay imbilinna cadagiti tattao nga agnaed idi idiay Jerusalem ti pananangtedda iti apag dagiti papadi ken Levitas, tapno ipamaysada coma dagiti bagida met laeng iti linteg ni Jehova.
Ket apaman a ti bilini naiwarragawag, dagiti annac ti Israel intedda a nawadwad dagiti umuna a bungbunga dagiti bucbukel, ken baro nga arac, ken lana, ken diro, ken iti amin a naapit iti away; ket ti apagcapullo ti amin a cucua inyegda a siwawadwad.
Ket dagiti annac ti Israel ken Juda, a nagnaed cadagiti il-ili ti Juda, insangpetda met ti apagcapullo dagiti vacvaca ken carcarnero, ken ti apagcapullo dagiti cucua a naipaay a naconsagrarda ken Jehova a Diosda, ket incabilda ida a pinempen.
Iti maicatlo a bulan nangrugida a nangbangon cadagiti pempen; ket lineppasda ida iti maicapito a bulan.
Ket idi ni Ezekias ken dagiti pangpangoloen immayda ket nakitada dagiti pinempen binenditoda ni Jehova, ken ti ilina nga Israel.
Idin ni Ezekias inintuudna cadagiti papadi ken Levitas ti maipapan cadagiti pempen.
Ket ni Azarias a cangatoan a padi, a nagtaud iti balay ni Sadoc, simmungbat kencuana ket kinunana, Nanipud idi panangrugi dagiti tattao a nangyeg cadagiti datdaton iti balay ni Jehova, nangancami ket adda umanay, ket natidda ti adu: ta ni Jehova binendicionanna ti ilina; ket dayta a natidda isu daytoy dackel a pinempen.
Idin ni Ezekias imbilinna ti pannacaisagana dagiti sagumbi iti balay ni Jehova; ket insaganada ida;
Ket inserrecda dagiti datdaton ken dagiti apagcapullo ken cucua a naipaay a sitatalec
Ket cadagidiay ni Conanias a Levita isu ti agturay, ket ni Simi a cabsatna isu ti maicadua;
Ket da Jahiel, Azzaias, ken Nahat, ken Asael, Jerimot, ken Josabad, ken Eliel, Ismakias, Mahaat, ken Banaias, nagaywanda babaen ti panangidalan da Conanias ken ni Simi a cabsatna, iti panagidutoc da Ezekias nga ari ken ni Azarias nga agturay iti balay ti Dios.
Ket ni Core nga anac a lalaki ni Imna a Levita, nga agaywan iti akindaya a ruangan, nagaywan cadagiti datdaton ti sibubulos a nakem iti Dios, tapno iwarasna dagiti datdaton ken Jehova, ken dagiti casasantoan a banbanag.
Ket addada iti babaenna da Eden, Miniamin, ken Jesua, ken Semeias, ni Amarias, ken ni Secanias cadagiti il-ili dagiti papadi, iti akemda a mapagtalcan, a mangted cadagiti cacabsatda iti pannacadasdasigda, iti dackel a cas met iti bassit:
Sabali laeng dagidiay a naibilang idi cadagiti capuonan dagiti lallaki, manipud iti agtawen iti tallo ken agpangato, tumunggal maysa met laeng a simrec iti balay ni Jehova, a cas masapul idi gapu iti rebbengen iti tunggal aldaw a maipaay iti panagannongda cadagiti akemda a mayannurot cadagiti pannacadasdasigda:
Ken dagidiay a naibilang idi cadagiti capuonan dagiti papadi cadagiti balbalay dagiti ammada, ken dagiti Levitas manipud iti agtawen iti duapulo ken agpangato, cadagiti akemda cadagiti pannacadasdasigda;
Ken dagidiay a naibilang idi cadagiti capuonan dagiti amin a babassitda, assawada, ken annacda a lallaki ken babai, iti amin a gimong: ta iti akemda a mapagtalcan sinantificarda dagiti bagida met laeng iti kinasanto.
Castamet maipaay cadagiti annac a lallaki ni Aaron a padi nga adda idi cadagiti taltalon dagiti palpalosot dagiti il-ilida, iti tunggal ili adda idi dagiti lallaki a nainagananda, tapno mangted cadagiti ap-apag cadagiti amin a lallaki cadagiti papadi, cadagiti amin a naibilang idi cadagiti capuonan dagiti Levitas.
Ket casta ti inaramid ni Ezekias iti amin a Juda; ken inaramidna daydi a nalinteg ken naimbag ken mapagtalcan iti sango ni Jehova a Diosna.
Ket ti tunggal aramid nga inrugina iti panagannong iti balay ti Dios, ken iti linteg, ken cadagiti bilbilin tapno agsapul iti Diosna, inaramidna iti amin a pusona, ket rimmang-ay.
Calpasan dagitoy a banbanag, ken daytoy a kinamapagtalcan, immay ni Sennakerib nga ari ti Asiria ket simrec idiay Juda, ket nagpacarso a maibusor cadagiti il-ili a nasarikedkedan, ket impapanna nga abakenna ida a maipaay kencuana met laeng.
Ket idi ni Ezekias nakitana a ni Sennakerib immayen, ket isu panggepenna idi ti makigubat a maibusor iti Jerusalem.
Isu nakibinnalacad cadagiti pangpangoloen ken lallakina a mamaingel, tapno pasardengenda coma dagiti dandanum iti ubbog nga adda idi iti ruar ti ili, ket isu tinulonganda.
Iti casta naurnong ti adu a tattao, ket pinasardengda dagiti amin nga ub-ubbog ken waig a nagayus iti tengnga ti daga, a kinunada, Apay aya nga umay coma dagiti ar-ari ti Asiria, ket masaracanda ti adu a danum?
Ket isu immingel, ket binangonna ti amin a bacud a narba idi, ket impangatona agingga cadagiti tortorre, ken sabali a bacud iti ruar, ket pinalagdana ti Millo iti ili ni David, ket inaramidna dagiti ig-igam ken cal-calasag a nawadwad.
Ket insaadna dagiti capcapitan ti gubat iti ngatoen dagiti tattao, ket inurnongna ida kencuana iti nalawa a disso idiay ruangan ti ili, ket nagsao a sililiwliwa cadacuada a kinunana.
Bumilegcayo ken umingelcayo a naimbag, dicayo agbuteng wenno agcullayaw gapu iti ari ti Asiria, wenno gapu iti amin a caadu nga adda kencuana, ta adda dacdackel cadatayo, ngem ti adda kencuana:
Kencuana adda maysa a tackiag a linalasag; ngem cadatayo adda ni Jehova a Diostayo a tumulong cadatayo, ken gumubat cadagiti gubgubattayo
Ket dagiti tattao nagtalecda cadagiti sasao ni Ezekias nga ari ti Juda.
Calpasan daytoy ni Sennakerib nga ari ti Asiria imbaonna dagiti ad-adipenna idiay Jerusalem (adda idi iti sango ti Lakis, ket amin a pannacabalinna iti yanna), ken Ezekias nga ari ti Juda nga adda idi idiay Jerusalem, a kinunana,
Castoy ti cuna ni Sennakerib nga ari ti Asiria, Ania ti pagtalcanyo tapno agtaengcayo iti pannacalacub ti Jerusalem?
Saan aya nga uyutannacayo ni Ezekias, tapno iyawatnacayo a matay gapu iti bisin ken waw, a cunaenna, Ni Jehova a Diostayo ispalennatayto iti ima ti ari ti Asiria?
Saan aya nga isu met laeng nga Ezekias ti nangiccat cadagiti nangato a disdissona ken al-altarna, ket binilinna ti Juda ken Jerusalem, a kinunana, Agcararagcayto iti sango ti maymaysa nga altar ken iti rabaw dayta puuranyonto ti incienso?
Saanyo nga ammo aya no ania ti inaramidmi, siac ken dagiti ammac, cadagiti amin a tattao cadagiti dagdaga
Dagiti didios dagiti nasnacion dagiti dagdaga nacabalinda aya a nangispal uray casano iti dagada iti imac?
Siasino aya cadagiti amin a didios dagidiay a nasnacion a dinadael nga inkisap dagiti ammac ti nacabalin a nangispal iti ilina iti imac, tapno ti Diosyo ispalennacayo iti imac?
Ita ngarud dicayo palubosan ni Ezekias a mangallilaw cadacayo, wenno manguyut cadacayo iti castoy a wagas, isu dicayo met patien; ta awan ti dios ti uray ania a nacion wenno pagarian a nacabalin a nangispal ti ilina iti imac, ken iti ima dagiti ammac: casanonto cabassit ti panangispalna cadacayo ti Diosyo cadagiti imac?
Ket dagiti ad-adipenna nagsaoda iti ad-adu pay a maibusor ken Jehova a Dios, ken maibusor ken adipenna nga Ezekias.
Isu nagsurat met cadagiti sursurat, tapno rabngisenna ni Jehova, a Dios ti Israel, ken tapno isu ti nagsasawanna, a kinunana, A cas cadagiti didios dagiti nasnacion dagiti dagdaga a saanda a naisalacan ti ilida iti imac, casta met ti Dios ni Ezekias dinanto maisalacan ti ilina iti imac.
Ket nagpuccawda iti natbag a timec iti pagsasao dagiti Judios cadagiti tattao ti Jerusalem nga adda idi iti rabaw ti bacud tapno pagbutngenda ida, ken mangriribuc cadacuada; tapno alaenda coma ti ili.
Ket nagsaoda iti maipapan iti Dios ti Jerusalem a cas maipapan cadagiti didios dagiti il-ili ti lubong, nga isuda dagiti aramid dagiti imima dagiti tattao.
Ket ni Ezekias nga ari ken ni Isaias a mammadto nga anac a lalaki ni Amos nagcararagda a gapu itoy, ket nagickisda iti langit.
Ket ni Jehova imbaonna ti maysa nga angel, isu a nangdadael cadagiti amin a lallaki a mannacabalin ken mamaingel, ken dagiti mangidaldalan ken capcapitan idiay pacarso ti ari ti Asiria
Iti casta isu nagsubli a sibabain ti rupana agingga iti dagana met laeng
Ket idi dimteng iti balay ti diosna, dagiti nagtaud idi iti unegna met laeng, isu pinatayda sadiay iti campilan.
Iti casta ni Jehova inispalna ni Ezekias ken dagiti agnaed idi idiay Jerusalem ken dagiti agnaed idi idiay Jerusalem iti ima ni Sennakerib nga ari ti Asiria, ken iti ima dagiti amin a sabsabali, ken nangidalan cadacuada iti tunggal sikigan.
Ket aduda a nangyeg cadagiti sagsagut ken Jehova idiay Jerusalem, ken napateg a cucua ken Ezekias nga ari ti Juda; iti casta isu ti naitan-oc, iti imatang dagiti amin a nasnacion nanipud iti daydi a tiempo.
Cadagidiay nga al-aldaw ni Ezekias nagsakit iti ipatay: ket nagcararag ken Jehova; ket isu nagsao kencuana, ket intedna kencuana ti maysa a tanda.
Ngem ni Ezekias saan a nagsubad cas mayannurot iti imbag a naaramid kencuana ta ti pusona nagpalangguad gapuna nga adda idi pungtot a maicanniwas kencuana, ken maicanniwas iti Juda ken Jerusalem.
Nupay casta ni Ezekias nagpacumbaba maipaan iti kinatangsit ti pusona, isu ken dagiti agnaed idiay Jerusalem nga agpadpada, iti casta ti pungtot ni Jehova saan nga immay cadacuada cadagiti aldaw ni Ezekias.
Ket ni Ezekias naaddaan iti napalalo a kinawadwad ti kinabacnang ken dayaw: ket isu insaganana dagiti paggamengan a maipaay iti pirac, ken maipaay iti balitoc, kenmaipaay cadagiti napateg a batbato, ken maipaay cadagiti recrecado, ken maipaay cadagiti calcalasag, ken maipaay cadagiti amin a kita dagiti nasayaat nga al-alicamen;
Balbalay met a pagidulinan ti apit dagiti bucbukel ken baro nga arac ken lana; ken pagtaengan dagiti amin a kita nga an-animal, ken pangyaponan cadagiti carcarnero.
Maysa pay insaganana dagiti il-ili, ken cucua a pangpangen ken ar-arban a nawadwad; ta ti Dios intedna idi kencuana dagiti adu unay a cucua.
Daytoy met laeng nga Ezekias pinasardengna met ti akinngato nga ubbog dagiti dandanum ti Gihon, ket indalanna ida iti baba iti akinlaud a bangir ti ili ni David
Ket ni Ezekias rimmang-ay cadagiti amin nga ar-aramidna.
Nupay casta ti panggep dagiti emembajador dagiti pangpangoloen ti Babilonia, isuda a naibaon kencuana nga umintuud ti maipapan iti nacascasdaaw a maaramid iti daga, isu binaybay-an ti Dios tapno suutenna, tapno ammoenna coma ti amin nga adda iti pusona.
Ket ti matda cadagiti ar-aramid ni Ezekias ken cadagiti naimbag nga ar-aramidna, adtoy, naisuratda iti sirmata ni Isias a mammadto nga anac a lalaki ni Amos, iti libro dagiti ar-ari ti Juda ken Israel.
Ket ni Ezekias nakiturog cadagiti ammana, ket isu intabonda iti casang-atan dagiti tantanem dagiti annac ni David; ket amin a Juda ken dagiti agnaed idi idiay Jerusalem inaramidda kencuana ti pammadayaw iti ipapatayna
Ket ni Manases nga anacna a lalaki nagari iti saadna.
Panagari ni Manases
Ni Manases agtawen idi iti sangapulo ket dua idi nangrugi a nagari; ket nagari idiay Jerusalem bayat iti limapulo ket lima a tawen.
Ket inaramidna daydi a dakes iti imatang ni Jehova, a siaannurut cadagiti kinarimon dagiti nasnacion a pinagtalaw ni Jehova iti sango dagiti annac ti Israel.
Ta isu binangonna manen dagiti nangato a disdisso a ni Ezekias nga amana rinugpona idi; ket namatacder cadagiti al-altar ken ni Baal, ket nangaramid iti Ashera, ket nagcararag iti isu-amin a buyot ti langit, ket nagservi cadacuada.
Ket nangbangon cadagiti al-altar idiay balay ni Jehova, isu a ni Jehova nagcunaanna idi, Addanto ti naganco idiay Jerusalem iti agnanayon.
Ket nangbangon cadagiti al-altar a maipaay iti isu-amin a buyot ti langit cadagiti dua a paraangan ti balay ni Jehova.
Ket pinalasatna met dagiti annacna iti apuy iti lobong ti anac a lalaki ni Hinnom, ket nagaramid iti panagpacta, ken nagaramat iti kinabaglan, ken inaramidna ti caniaw, ket nakipagaramid cadagiti managanito; ken cadagiti managsalamangca: nagaramid iti adu a dakes iti imatang ni Jehova, a panggargarina kencuana nga agpungtot.
Ket insaadna ti idolo ladawan a kinitikitan, nga isu inaramidna, idiay balay ti Dios isu a nagcunaan ni Jehova idi cada David ken Salomon nga anacna, Ditoy a balay, ken iti Jerusalem, a pinilic cadagiti isu-amin a caputotan ti Israel, icabilconto ti naganco iti agnanayon:
Uray caano diacto pagbariwasenen ti saca ti Israel manipud iti daga nga intudingco a maipaay cadagiti ammayo, no tungpalendanto la ket di nga aramiden ti mayalubog cadagiti isu-amin nga imbilinco cadacuada, ti amin met laeng a linteg ken al-alagaden ken an-annuroten a naited idi iti pannacaaramat ni Moises.
Ket ni Manases intuggudna ti Juda ken dagiti agnaed iti Jerusalem nga agaramid iti daydi a dacdakes ngem cadagiti nasnacion a dinadael ni Jehova iti sango dagiti annac ti Israel.
Ket ni Jehova nagsao ken Manases ken iti ilina; ngem saanda nga impangag.
Gapuna a ni Jehova inyegna a cumaniwas cadacuada dagiti capcapitan ti buyot ti ari ti Asiria, isuda a nangala ken Manases a sicacawar, ket isu ti tinul-ongda iti landoc, ket impanda sadi Babilonia.
Ket idi isu naparparigat, sinapulna ni Jehova a Diosna, ket nagpacumbaba iti dackel unay iti sango ti Dios dagiti ammana.
Ket nagcararag kencuana; ket isu naimdengan, ket impangagna ti ararawna, ket pinasangpetna maneni idiay Jerusalem iti pagarianna
Iti casta ni Manases nabigbigna a ni Jehova isu ti Dios.
Calpasan daytoy binangonna ti akinruar a bacud ti ili ni David, iti akinlaud a bangir ti Gihon iti lobong, agingga met laeng iti pagsercan iti ruangan ti ican; ket iti panangaramatna linicmutna ti Ofel, ket impangatona inggana iti natayag unay ti cangato: ket insaadna dagiti natured a capcapitan cadagiti amin nga il-ili a nasarikedkedan ti Juda.
Ket iniccatna dagti didios a sangsangaili, ken ti idolo iti balay sangsangaili, ken ti idolo iti balay ni Jehova, ken amin nga al-altar a binangonna idi iti bantay ti balay ni Jehova, ken idiay Jerusalem, ket imbellengna ida iti ruar ti ili.
Ket pinatarimaanna ti altar ni Jehova, ken indatagna iti rabawna dagiti sacrificio dagiti daton ti cappia ken ti panagyaman, ket binilinna ti Juda nga agservi ken Jehova a Dios ti Israel.
Nupay casta dagiti tattao nagidatonda pay laeng cadagiti nangato a disdisso a di-laeng ken Jehova a Diosda.
Ti matda cadagiti ar-aramid ni Manases, ken ti cararagna iti Diosna, ken dagiti sasao dagiti macakita iti masacbayan a nagsao kencuana, iti nagan ni Jehova, a Dios ti Israel, adtoy, naisuratda cadagiti aramid dagiti ar-ari ti Israel.
Ti cararagna met, ken no casano ti panangimdeng ti Dios kencuana, ken amin a basolna ken salungasingna, ken dagiti disso a nangbangonanna cadagiti nangato a disso, ken dagiti Ashera a pinatacderna ken dagiti ladladawan a kinitikitan, idi isu saan pay a nagpacumbaba, adtoy, naisuratda iti historia ni Hozai.
Iti casta ni Manases nakiturog cadagiti ammana, ket isu intabonda iti balayna met laeng: ket ni Amon nga anacna a lalaki nagari iti saadna.
Ni Amon agtawen idi iti duapulo ket dua idi nangrugi a nagari, ket nagari bayat iti dua a tawen idiay Jerusalem.
Ket inaramidna daydi a dakes iti imatang ni Jehova, a cas iti inaramid ni Manases nga amana; ket ni Amon nagidaton cadagiti amin a kinitikitan a ladladawan nga inaramid idi ni Manases nga amana, ket nagservi cadacuada.
Ket saan a nagpacumbaba iti sango ni Jehova a cas iti panagpacumbaba ni Manases nga amana, no di ket daytoy met laeng nga Amon nagsalungasing ket umadadda nga umadadda.
Ket dagiti ad-adipenna immalsada a maibusor kencuana, ket isu pinatayda iti balayna met laeng.
Ngem dagiti tattao ti daga pinatayda amin dagidiay nga immalsa a maibusor ken ari Amon; ket dagiti tattao ti daga pinagarida ni Josias nga anacna iti saadna.
Ti panagari ni Josias
Ni Josias agtawen idi iti walo idi nangrugi a nagari; ket nagari idiay Jerusalem bayat iti tallopulo ket maysa a tawen.
Ket inaramidna daydi a nalinteg cadagiti mata ni Jehova, ket nagna cadagiti dalan ni David nga amana, ket saan a simmiasi iti macanawan wenno iti macatigid.
Ta iti maicawalo a tawen ti panagarina, idi agtutubo pay laeng, isu nangrugi nga agsapul iti Dios ni David nga amana; ket iti maicasangapulo ket dua a tawen isu nangrugi a nanggugor iti Juda ken Jerusalem cadagiti nangato a disso, ken cadagiti Ashera, ken cadagiti kinitikitan a ladladawan, ken cadagiti sinucog a ladladawan.
Ket rinugpoda dagiti altar ni Baal iti saclangna, ken dagiti ladawan ti init nga adda idi iti ngatoenda pinucanna; ken dagiti Ashera, ken dagiti ladawan a kinitikitan, ken dagiti ladawan a sinucog, binuracna ida, ket imbellengna iti rabaw dagiti tantanem cadagidiay a nangidatag idi cadacuada.
Ket pinuuranna dagiti tultulang dagiti papadi iti rabaw dagiti al-altarda ket ginugoranna ti Juda ken Jerusalem.
Ket casta ti iniaramidna cadagiti il-ili ti Manases ken Efraim ken Simeon inggana met laeng iti Neftali, cadagiti narba iti aglicmutda.
Ket rinugpona dagiti altar, ket pinatumecna dagiti Ashera, ken dagiti ladawan a kinitikitan, ket pinucanna dagiti amin a ladladawan ti init iti amin a daga ti Israel, ket nagsubli idiay Jerusalem.
Iti maicasangapulo ket walo a tawen ti panagarina idi nagugorannan ti daga ken ti balay, imbaonna da Safan nga anac a lalaki ni Asalias, ni Maasias a gobernador ti ili, ken ni Joa nga anac a lalaki ni Joacaz a registrador a mangpatarimaan iti balay ni Jehova a Diosna.
Ket immayda ken Helcias a nangato a padi, ket inyawatda ti cuarta a naiyeg iti balay ti Dios, isu a dagiti Levitas, dagiti agaywan iti dapian, inurnongda idi a naggapu iti ima ti Manases ken Efraim, iti amin a natda iti Israel, ken iti amin a Juda ken Benjamin, ken cadagiti agnaed iti Jerusalem.
Ket inyawatda ti cuarta iti ima dagiti agar-aramid a mangimaton idi iti balay ni Jehova; ket dagiti agar-aramid a mangaramid iti balay ni Jehova isu ti intedda a pangtaripato ken pangtarimaan ti balay:
Cadagiti met laeng allawagi ken dagiti agpatpatacder isu ti intedda a panggatang cadagiti batbato a natagaan, ken cayo a maipaay a pagsasangalan, ken maaramid a busuran a maipaay cadagiti balbalay a dinadael idi dagiti ar-ari ti Juda.
Ket dagiti lallaki nagaramidda idi a matalec; ket dagiti nangimaton cadacuada isuda Jahat ken ni Abdias a Levitas nga annac a lallaki ni Merari ken da Zacarias ken Mesullam, cadagiti annac a lallaki dagiti Coatitas, tapno parang-ayenda; ken dadduma pay cadagiti Levitas, isuda amin a nalaing cadagiti arwaten ti musica.
Addada met iti ngatoen dagiti agbunbunag cadagiti aw-awiten, ket nagpangoloda cadagiti amin a nagaramid iti aniaman a kita ti panagannong: ket cadagiti Levitas adda idi escribas, ken agturturay, ken agay-aywan cadagiti ruangan.
Ket idi inruarda ti cuarta a nayeg iti balay ni Jehova, ni Helcias a padi nasaracanna ti libro ti linteg ni Jehova a naited iti pannacaaramat ni Moises.
Ket ni Helcias simmungbat ket kinunana ken Safan nga escriba, Nasaracac ti libro ti linteg iti balay ni Jehova
Ket ni Helcias inyawatna di libro ken ni Safan.
Ket ni Safan impanna ti libro iti ari, ken maysa pay insublina ti sao iti ari a kinunana, Amin a naicumit cadagiti ad-adipenmo ar-aramidenda.
Ket inaonda ti cuarta a nasaracan iti balay ni Jehova, ket isu iti inyawatda iti ima dagiti mangimaton, ken iti ima dagiti agar-aramid.
Ket ni Safan nga escriba imbagana iti ari, a kinunana, Ni Helcias a padi inyawatna caniac ti maysa a libro
Ket ni Safan binasana idiay iti sango ti ari.
Ket naaramid, idi a ti ari nangngegna dagiti sasao ti linteg, pinigisna dagiti cawesna.
Ket ti ari binilinna ni Helcias a padi, ken ni Ahicam nga anac a lalaki ni Safan, ken ni Abdon nga anac a lalaki ni Mica, ken ni Safan nga escriba, ken ni Asaia nga adipen ti ari, a kinunana,
Incayo, umumancayo ken Jehova a gapu caniac, ken gapu cadagidiay a matda iti Israel ken iti Juda iti maipanggep cadagiti sasao ti libro a nasaracan; ta dackel ti pungtot ni Jehova a maibuyat cadatayo, agsipud ta dagiti ammatayo dida sinalimetmetan ti sao ni Jehova, tapno agaramidda iti mayalubog iti amin a naisurat itoy a libro.
Iti casta ni Helcias, ken dagidiay binaon ti ari napanda ken Hulda a mammadto a babai, nga asawa ni Sallum nga anac a lalaki ni Tokat, nga anac a lalaki ni Hara, nga agaywan cadagiti pagidulinan cadagiti cawcawes (isu nga agnaed idi idiay Jerusalem iti maicadua nga paset); ket nakisaoda kencuana iti dayta a panggep.
Ket di babai kinunana cadacuada, Castoy ti cuna ni Jehova a Dios ti Israel: Ibagayo iti lalaki a nangibaon cadacayo caniac,
Castoy ti cuna ni Jehova, Adtoy, a yegconto ti dakes itoy a disso ken cadagiti agnaed kencuana, ti isu-amin met laeng a naisurat iti libro a binasada iti sango ti ari ti Juda.
Agsipud ta indiandac, ket nagpupuurda iti incienso cadagiti didios a sabsabali, tapno gargariendac nga agpungtot iti isu-amin nga ar-aramid dagiti imada; gapuna a ti pungtotco maibuyat iti rabaw daytoy a disso, ket saanto a maeddep.
Ngem iti ari ti Juda, a nangibaon cadacayo tapno umumancayo coma ken ni Jehova, castoy ti cunaenyo kencuana, Castoy ti cuna ni Jehova, a Dios ti Israel: Iti maipapan cadagiti sasao a nangngegmo.
Agsipud ta ti pusom nalucneng, ket nagpacumbabaca iti sango ni Jehova, idi a nangngegmo dagiti sasaona a maibusor itoy a disso, ken maibusor cadagiti agnaed kencuana, ket nagpacumbabaca iti sangoanac, ket pinigismo dagiti cawesmo, ken nagsangitca iti saclongco: siac impangagca met, cuna ni Jehova.
Adtoy, itiponcanto cadagiti ammam, ket sica maitiponcanto iti tanemmo iti natalina, uray dagita matam didanto makita iti isu-amin a dakes a yegconto itoy a disso, ken iti rabaw dagiti agnaed kencuana
Ket isuda inyegda manen ti sao iti ari.
Idin ti ari nagbaon, ket inurnongda kencuana dagiti isu-amin a lallacay ti Juda, ken ti Jerusalem.
Ket di ari immuli iti balay ni Jehova, ken isu-amin dagiti lallaki ti Juda, ken isu-amin nga agnaed iti Jerusalem, ken dagiti papadi ken dagiti Levitas, ken isu-amin nga umili, bassit ken dackel agpadpada: ket imbasana cadagiti pagdengngegda dagiti isu-amin a sasao ti libro ti tulag a nasaracan idi iti balay ni Jehova.
Ket ti ari nagtacder iti dissona, ket nagaramid iti tulag iti sango ni Jehova, iti pannagnana a siaannurot ken ni Jehova, ken ti panangsalimetmetna cadagiti bilbilinna, ken cadagiti pangpanecnecna, ken cadagiti ipaannurotna, iti isu-amin a pusona, ken isu-amin a cararuana, tapno aramidenna dagiti sasao ti tulag nga adda a naisurat iti dayta a libro.
Ket pinagbalinna nga amin a na-saracan idi idiay Jerusalem ken Benjamin pagtalenaedanda ti tulag
Ket dagiti agnaed iti Jerusalem nagaramidda iti mayalubog iti tulag ti Dios, a Dios dagiti ammada.
Ket ni Josias iniccatna amin a kinarimon cadagiti amin a dagdaga a cucua idi dagiti annac ti Israel, ket inaramidna nga amin a nasaracan idi iti Israel agservida, nga agservida met laeng ken Jehova a Diosda
Cadagit amin nga al-aldaw na saanda a simmina iti isusurotda ken Jehova a Dios dagiti ammada.
Ket ni Josias nangsalimetmet iti maysa a pascua ken Jehova idiay Jerusalem: ket pinartida ti pascua iti maicasangapulo ket uppat nga aldaw ti umuna a bulan.
Ket insaadna dagiti papadi cadagiti akemda, ket pinabilegna ida iti panagannong iti balay ni Jehova.
Ket kinunana cadagiti amin a Levitas a nangisuro iti amin nga Israel, a nasantoanda idi ken Jehova, Icabilyo ti nasantoan a lacasa iti balay a binangon idi ni Salomon nga anac ni David nga ari ti Israel; awanton ti awit cadagiti ababagayo
Agservicayo ken Jehova a Diosyo, ken iti ilina nga dadackel Israel;
Ket agsaganacayo a mayannurot cadagiti balbalay dagiti ammayo cadagiti pannacadasdasigyo, a mayhannurot iti insurat ni David nga ari ti Israel, ken mayannurot iti insurat ni Salomon nga anacna.
Ket agtacdercayo iti nasantoan a disso a mayannurot iti pannacabingbingay dagiti balbalay dagiti ammayo cadagiti cacabsatyo a dagiti annac ti umili, ket adda coma maipaay iti tunggal maysa, maysa nga apag ti balay dagiti amma dagiti Levitas.
Ket partienyo ti pascua, ket santificarenyo dagiti bagiyo met laeng, ket isaganayo a maipaay cadagiti cacabsatyo, tapno aramidenyo a mayannurot iti sao ni Jehova iti pannacaaramat ni Moises.
Ket ni Josias intedna cadagiti annac ti umili ti naggapu iti pangen, dagiti carcarnero ken urbon a calcalding, amin dagidiay a maipaay a datdaton iti pascua, cadagiti amin a naisango iti bilang ti tallopulo a ribu, ken tallo a ribu a vacvaca a lallaki; dagitoy cucua idi ti ari.
Ket dagiti pangoloenna intedda a maipaay a daton ti sibubulos a nakem cadagiti tattao, cadagiti papadi ken Levitas
Da Helcias, Zacarias ken ni Jahiel dagiti agturturay iti balay ti Dios intedda cadagiti papadi a maipaay a datdaton ti pascua duaribu ket innem a gasut nga an-animal a ba-bassit, ken tallo a gasut a vacvaca a lallaki.
Ni Conanias met, ken da Semeias ken Natanael a cacabsatna, ken Hasabias, Jehiel, ken Josabad, a pangpangolo dagiti Levitas, intedda cadagiti Levitas ti maipaay cadagiti datdaton ti pascua lima a ribu nga an-animal a ba-bassit, ken lima a gasut a vacvaca a lallaki.
Iti casta ti panagannong naisagana, ken dagiti papadi nagtacderda iti dissoda, ken dagiti Levitas cadagiti pannacadasdasigda, a mayannurot iti bilin ti ari.
Ket pinartida ti pascua, ket dagiti papadi inwarsida ti dara a nayawat iti imada, ket dagiti Levitas naglalatda.
Ket innalada dagiti datdaton a mapuuran, tapno mabalinda ida nga ited a mayannurot cadagiti pannacabingbingay dagiti balbalay dagiti amma dagiti annac ti umili, tapno idatagda ken Jehova, cas adda a naisurat iti libro ni Moises
Ket casta ti inaramidda cadagiti vacvaca a lallaki.
Ket tinonoda ti pascua iti apuy a mayalubog iti annuruten: ket dagiti nasantoan a datdaton linutoda cadagiti bangbanga, ken cadagiti calcaldero, ken cadagiti parparioc, ket impanda ida a nadaras cadagiti amin nga annac ti umili.
Ket calpasanna nangisaganada ti maipaay cadacuada met laeng, ken maipaay cadagiti papadi, agsipud ta dagiti papadi dagiti annac ni Aaron addada a mangidatdatag idi cadagiti datdaton a mapuuran ken ti taba agingga iti rabii: gapuna a dagiti Levitas nangisaganada ti maipaay cadacuada met laeng, ken maipaay cadagiti papadi dagiti annac ni Aaron.
Ket dagiti cumacanta nga annac a lallaki ni Asaf addada idi iti dissoda, a mayannurot iti bilin ni David, ken da Asaf, Heman, ken ni Jedutun, ti pagkitkitaen ti ari iti masacbayan; ket dagiti agay-aywan cadagiti ruruangan addada idi iti tunggal ruangan: saanda a masapul idi ti pumanaw iti panagannongda; ta dagiti cacabsatda a Levitas nangisaganada iti maipaay cadacuada.
Iti casta amin a panagannong ken Jehova naisagana iti isu met laeng nga aldaw, a panangsalimetmet iti pascua, ken panangidatag cadagiti datdaton a mapuuran iti altar ni Jehova, a mayannurot iti bilin ni ari Josias.
Ket dagiti annac ti Israel a naitallaong sinalimetmetanda ti pascua iti daydi a tiempo, ken ti fiesta ti di nalevaduraan a tinapay bayat iti pito nga aldaw.
Ket awan idi ti pascua a cas iti dayta a nasalimetmetan iti Israel nanipud cadagiti al-aldaw ni Samuel a mammadto: ket awan met cadagiti ar-ari ti Israel ti nangsalimetmet iti casta a pascua a cas iti panangsalimetmet ni Josias, ken dagiti papadi, ken dagiti Levitas, ken amin a Juda ken Israel nga adda idi a naisango, ken dagiti agnaed idiay Jerusalem.
Iti maicasangapulo ket walo a tawen ti panagari ni Josias nasalimetmetan daytoy a pascua.
Calpasan amin daytoy, idi ni Josias naisagananan ti templo, ni Necao nga ari ti Egipto simmang-at a gumubat iti Carcemis iti denna ti Eufrates: ket ni Josias rimmuar a maibusor kencuana.
Ngem ni Necao imbaonna dagiti embajador kencuana, a kinunana, Ania ti bibiangco kenca, sica nga ari ti Juda
Saanac nga umay a maibusor kenca itoy nga aldaw, no di ket maibusor iti balay isu a pakigubatac; ket ti Dios binilinnac nga agdaras: idiam ti panangbiangmo iti Dios, isu nga adda caniac, tapno dinaca dadaelen.
Nupay casta ni Josias saanna a kinayat nga ibawing ti rupana kencuana, no di ket nanglimlimo, tapno makigubat kencuana, ket saanna nga impangag dagiti sasao ni Necao a naggapu iti ngiwat ti Dios, ket napan gimmubat iti lobong a Megiddo.
Ket dagiti agpanpana pinanada ni ari Josias; ket ti ari kinunana cadagiti adipenna, Yadayudac; ta nasugatac iti nacaro.
Iti casta dagiti adipenna isu indissaagda iti lugan ket incabilda iti maicadua nga lugan nga adda idi kencuana, ket isu insangpetda idiay Jerusalem: ket isu natay, ken naitabon cadagiti pagtaneman dagiti ammana
Ket amin a Juda ken Jerusalem nagdung-awda gapu ken Josias.
Ket ni Jeremias limdaang gapu ken Josias: ket dagiti amin a cumacanta a lallaki ken cumacanta a babbai agsaoda iti maipapan ken Josias cadagiti un-unnoyda agpapan itoy nga aldaw; ket nangaramidda a maipaay cadacuada iti maysa nga annuroten idiay Israel: ket, adtoy, naisurat cadagiti un-unnoy.
Ket ti matda cadagiti ar-aramid ni Josias, ken dagiti naimbag nga ar-aramidna, a mayalubog iti amin nga adda a naisurat iti linteg ni Jehova,
Ken dagiti ar-aramidna, umuna ken maudi, adtoy, naisuratda iti libro dagiti ar-ari ti Israel ken Juda.
Idin dagiti tattao ti daga innalada ni Joacaz nga anac a lalaki ni Josias, ket isu inaramidda nga ari iti saad ni amana idiay Jerusalem.
Ni Joacaz agtawen idi iti duapulo ket tallo idi nangrugi a nagari; ket nagari bayat iti tallo a bulan idiay Jerusalem.
Ket ti ari ti Egipto isu iniccatna idiay Jerusalem, ket minultana ti daga iti sangagasut a talento a pirac ken maysa a talento a balitoc.
Ket ti ari ti Egipto inaramidna ni Eliakim a cabsatna nga ari ti Juda ken Jerusalem, ket pinagbalinna ti naganna a Joakim
Ket ni Necao innalana ni Joacaz a cabsatna, ket impanna idiay Egipto.
Agtawen idi iti duapulo ket lima ni Joakim idi nangrugi a nagari: ket nagari bayat iti sangapulo ket maysa a tawen idiay Jerusalem: ket inaramidna daydi dakes iti imatang ni Jehova a Diosna.
Iti maibusor kencuana simmang-at ni Nabucodonosor nga ari ti Babilonia, ket tinul-onganna iti landoc tapno ipanna idiay Babilonia.
Ni Nabucodonosor impanna met dagiti al-alicamen ti balay ni Jehova idiay Babilonia, ket incabilna ida iti templona idiay Babilonia.
Ti matda cadagiti ar-aramid ni Joakim, ken dagiti kinarimon nga inaramidna, ken daydiay a nasaracan idi kencuana, adtoy, naisuratda iti libro dagiti ar-ari ti Israel ken Juda: ket ni Joakin nga anacna nagari iti saadna.
Agtawen idi iti sangapulo ket walo ni Joakin idi nangrugi a nagari; ket nagari idiay Jerusalem bayat iti tallo a bulan ken sangapulo nga aldaw idiay Jerusalem; ket inaramidna daydi a dakes iti imatang ni Jehova.
Ket ti panagbaliw ti tawen ni ari Nabucodonosor nagbaon, ket insangpetna idiay Babilonia, agraman cadagiti nasayaat nga al-alicamen ti balay ni Jehova, ket inaramidna ni Sedecias a cabsatna nga ari ti Juda ken Jerusalem.
Agtawen idi iti duapulo ket maysa a tawen ni Sedecias idi a nangrugi a nagari; ket nagari idiay Jerusalem bayat iti sangapulo ket maysa a tawen:
Ket inaramidna daydi a dakes iti imatang ni Jehova a Diosna; saan a nagpacumbaba iti sango ni Jeremias a mammadto a nagsao iti naggapu iti ngiwat ni Jehova.
Ken casta met isu immalsa a maibusor ken ari Nabucodonosor, a namagsapata kencuana idi a gapu iti Dios, ngem pinatibkerna ti teltelna, ket pinatangkenna ti pusona tapno saan nga agsubli ken Jehova, a Dios ti Israel.
Maysa pay amin a pangpangolo dagiti papadi, ken dagiti tattao simmalungasingda iti nacaro unay a mayannurot iti kinarimon dagiti nasnacion; ket minulitanda ti balay ni Jehova a sinantificarna idiay Jerusalem.
Ket ni Jehova a Dios dagiti ammada nagbaon cadacuada babaen cadagiti babaonenna, a bimmangon a nasapa ket nagbaon, gapu ta addaan asi iti ilina ken iti pagtaenganna:
Ngem isuda rinabrabacda dagiti binaon ti Dios, ket inumsida dagiti saona, ket inuyawda dagiti mammadtona, agingga iti simged ti pungtot ni Jehova a maibusor iti ilina inggana iti awanen idi ti pamuspusan.
Gapuna nga insangpetna a maicaniwas cadacuada ti ari dagiti Caldeos, isu a namatay cadagiti agtutubo a lallaki iti campilan iti balay ti santuarioda, ket awan idi iti asina iti baro wenno balasang, iti lacay wenno ti ubanan: inyawatna ida amin iti imana.
Ket amin nga al-alicamen ti balay ti Dios, dackel ken bassit, ken dagiti gamgameng ti balay ni Jehova, ken dagiti gamgameng ti ari ken dagiti pangpangoloenna, amin dagitoy impanna idiay Babilonia.
Ket pinuuranda ti balay ti Dios, ket rinebbada ti bacud ti Jerusalem, ket pinuuranda amin a palpalaciona iti apuy, ket dinadaelda amin a nasayaat nga al-alicamenna.
Ket dagidiay a nacalisi iti campilan impanna ida idiay Babilonia; ket adadipenda idi kencuana ken cadagiti annacna agingga iti panagturay ti pagarian a Persia:
Tapno matungpal ti sao ni Jehova iti pannacaaramat ti ngiwat ni Jeremias agingga iti nagrag-o ti daga cadagiti aldawna a panaginana: ta bayat ti caaddana a langalang nasalimetmetan ti aldaw a panaginana, tapno maturpos dagiti pitopulo a tawen,
Ngem idi umuna a tawen ni Ciro nga ari ti Persia, tapno matungpal ti sao ni Jehova iti pannacaaramat ti ngiwat ni Jeremias, ni Jehova tinignayna ti nakem ni Ciro nga ari ti Persia, tapno iti casta aramidenna ti maysa a pacdaar iti amin a pagarianna, ket isu met pinaisuratna, a kinunana,
Castoy ti cuna ni Ciro nga ari ti Persia, Amin a pagpagarian ti lubong ni Jehova, a Dios ti langit intedna caniac; ket isu imbilinna caniac ti panangibangon kencuana ti maysa a balay idiay Jerusalem isu nga adda idiay Juda
Siasinoman nga adda cadacayo amin a tattaona, ni Jehova a Diosna adda coma kencuana, ket sumang-at coma.